Title,Statement,Source,Date,Class
"এক দিনে করোনায় মৃত্যু ১৫ জনের, নতুন শনাক্ত ২৬৬","

দেশে করোনাভাইরাসে আক্রান্ত হয়ে গত ২৪ ঘণ্টায় ১৫ জন মারা গেছেন। একই সময় দেশে করোনায় আক্রান্ত ব্যক্তি শনাক্ত হয়েছেন ২৬৬ জন।
দেশে করোনায় এক দিনে মৃত্যু এই সর্বোচ্চ। এ নিয়ে দেশে করোনায় মোট মারা গেছেন ৭৫ জন। আর মোট শনাক্তের সংখ্যা ১ হাজার ৮৩৮ জন। সুস্থ হয়েছেন ৯ জন। এ নিয়ে মোট সুস্থ হলেন ৫৮ জন।
ব্রিফিংয়ে বলা হয়, গত ২৪ ঘণ্টায় ২ হাজার ১৯০টি নমুনা পরীক্ষা করা হয়।
এখন পর্যন্ত আক্রান্তের মধ্যে হাসপাতালে চিকিৎসা নিয়েছেন ৫০০ জনের বেশি। বাকিরা বাসায় বা কোয়ারেন্টিনে চিকিৎসা নিয়েছেন। আইসিইউ সাপোর্ট নিয়েছেন ২৭ জন।
আজ বৃহস্পতিবার করোনাভাইরাস নিয়ে স্বাস্থ্য অধিদপ্তরের নিয়মিত অনলাইন ব্রিফিংয়ে এসব তথ্য জানান স্বাস্থ্যমন্ত্রী জাহিদ মালেক।
গত ৮ মার্চ দেশে প্রথম করোনা আক্রান্ত ব্যক্তি শনাক্তের ঘোষণা আসে। আর গত ১৮ মার্চ করোনাভাইরাসে আক্রান্ত হয়ে প্রথম মৃত্যুর ঘটনা ঘটে।
এর আগে গতকাল বৃহস্পতিবার ১০ জনের মৃত্যু হয়। আর আক্রান্ত শনাক্ত হয় ৩৪১ জনের।


",https://www.prothomalo.com/bangladesh/article/1651410,"
১৭ এপ্রিল ২০২০, ১৪:৪১

							আপডেট:
১৭ এপ্রিল ২০২০, ১৪:৪২",Real
কোভিড-১৯-এর কাছে মানবজাতি হেরে গেল কেন?,"

দ্বিতীয় বিশ্বযুদ্ধের পর থেকে বিশ্বের প্রভু হয়ে ওঠার প্রতিযোগিতায় আমেরিকা, চীন, রাশিয়া, জার্মানি, জাপান, দুই কোরিয়া, যুক্তরাজ্য ও ফ্রান্সের মতো দেশগুলো প্রথম, দ্বিতীয় ও তৃতীয় বিশ্বের সবচেয়ে মেধাবী মানুষগুলোকে নিজেদের দখলে নিয়ে তাদের ‘মানুষ মারার অস্ত্র’ তৈরির কাজে নিয়োজিত করেছে। পরমাণু বোমাকে পাশ কাটিয়ে নতুন কী কী বিধ্বংসী মারণাস্ত্র তৈরি করা যায়, সেই লক্ষ্যেই তাঁরা কাজ করে চলেছেন। কেমিক্যাল ওয়েপন ও ব্যাকটেরিয়া ওয়েপন তৈরির ক্ষেত্র ক্রমশ সংগোপনে সম্প্রসারিত হয়েছে।
গত শতকের শেষ দশকে এসে সোভিয়েত ইউনিয়ন ভেঙে যাওয়ার পর গত তিরিশ বছরে বিশ্বের অস্ত্র প্রতিযোগিতা সংগোপনে বৃদ্ধি পেয়েছে। তবে ওই সময় বিশ্বে ‘মানুষ বাঁচানোর অস্ত্র’ তৈরির বিষয়টি প্রায়োরিটি পায়নি।
তাই করোনাভাইরাসের আক্রমণে লন্ডভন্ড হয়ে যাওয়ার পরও ‘উন্নত বিশ্ব’ বলে পরিচিত দেশগুলো তাদের নাগরিকদের বাঁচানোর জন্য কোনো কার্যকর ওষুধই আবিষ্কার করতে পারছে না। তারা হাজার হাজার বছর আগের অসহায় মানুষদের মতোই করোনা বা কোভিড-১৯ নামক একটা ভাইরাসের কাছে ১৯৭১ সালে পাকিস্তানি বাহিনীর মতো নিঃশর্ত আত্মসমর্পণ করে বসে আছে। আমাদের জানামতে, মানবজাতি এর আগে কখনো এ রকম অসহায় অমর্যাদার মুখোমুখি হয়নি।
এই যে করোনার মরণছোবলকে থামাতে না পারা, মানবজাতির এই যে অসহায়ত্ব—এর জন্য মানুষের মেধার অভাব নয়, মেধার অপব্যবহার বা মেধার অপচয়কেই আমি দায়ী মনে করছি। আমি মনে করছি, এই খাতে বরাদ্দ অর্থের অভাবও সমান দায়ী।
এখন আমি ভয় পাচ্ছি, করোনাভাইরাস মোকাবিলায় ব্যর্থ হওয়ার গ্লানি ও মর্মবেদনা থেকে নিজেদের মুক্ত করার জন্য বিশ্বে প্রভুত্ব বজায় রাখা এবং প্রভুত্ব বিস্তারে আগ্রহীরা আবার একটা বিশ্বযুদ্ধে জড়িয়ে পড়বে না তো?
২ এপ্রিল ২০২০, নয়াগাঁও, ঢাকা।


",https://www.prothomalo.com/bangladesh/article/1651409,"
১৭ এপ্রিল ২০২০, ১৪:৩৯

							আপডেট:
১৭ এপ্রিল ২০২০, ১৪:৪২",Real
সত্যিকারের ম্যাজিক!,"

বাড়ির পাশেই ভিক্টোরিয়া পার্ক, বিকেল হলেই সেখানে ক্যানভাসাররা আসে, ম্যাজিশিয়ানরা জাদু দেখায়। শীতের এক পড়ন্ত বিকেলের কথা আমি কখনো ভুলব না। পাড়ার বন্ধু ইকবালকে নিয়ে জাদু দেখার আশায় গিয়েছিলাম সেখানে। ছিপছিপে শরীরের এক ম্যাজিশিয়ান জাদুর সরঞ্জামের স্যুটকেস আর পিচ্চি এক চ্যালা নিয়ে মাত্র এসেছে। এর আগে কিংবা পরে কখনো তাকে দেখিনি। লোকজনের জমায়েত ভারী হলেই শুরু করবে তার তেলেসমাতি। কিন্তু অনেকক্ষণ অপেক্ষার পরও ভিড় বাড়ল না, স্যুটকেসের ওপর বসে হাই তুলল ম্যাজিশিয়ান।
‘একটা ম্যাজিক দেখান না’, অস্থির হয়ে বলল ইকবাল।
‘আরও মানুষ আসুক...’, জবাব দিল ম্যাজিশিয়ান।
১০ মিনিট পর আবারও ইকবালের তাড়া। বয়সের তুলনায় তার কথাবার্তা একটু বেশি মারমুখী, ‘আমরা এই এলাকার পোলা, আমাগো কথা না হুনলে খবর আছে! কাইল থিকা বইতে দিমু না।’
১২ বছরের ছেলের কাছ থেকে হুমকি পেয়ে উঠে দাঁড়াল ম্যাজিশিয়ান, ফুলহাতা শার্টের হাতা গোটাল। ভাবলাম, রেগেমেগে চড়ই মারবে বুঝি।
‘কী জাদু দেখবে?’ কাছে এসে জানতে চাইল সে। সুন্দর করে কথা বলে লোকটা।
‘জীবনে দেখি নাই এই রকম একটা জাদু দেখান’, একটুও ভড়কে না গিয়ে বলল ইকবাল।
মুচকি হাসল ম্যাজিশিয়ান। তার বেশভূষায় দারিদ্র্যের ছাপ থাকলেও ভাবভঙ্গি খুবই অভিজাত।
‘এই ভিক্টোরিয়া পার্কটা ঠিকমতো দেখতে পাচ্ছ?’ ইতিবাচক জবাব পেয়ে পার্কের দক্ষিণ দিকে সবচেয়ে পুরোনো ফটোগ্রাফির স্টুডিওটা দেখিয়ে বলল, ‘মিউজিক্যাল মার্টটা...?’
‘কইলাম তো সব দেখবার পারতাছি।’
বাঁকা হাসি দিল ম্যাজিশিয়ান, ‘যা দেখছ সবকিছু চোখের নিমেষে উধাও করে দিতে পারব আমি!’
‘এহ্! কইলো আর কী! এত্ত সোজা?’
ম্যাজিশিয়ানের চ্যালাটা আমাদের বয়সীই। সে রাস্তার ওপরে বসে আছে গালে দুই হাত ঠেকিয়ে।
ইকবালের দিকে স্থির চোখে চেয়ে থেকেই আদেশের সুরে বলল ম্যাজিশিয়ান, ‘চোখ বন্ধ করো।’
তাই করল আমার বন্ধু। তারপরও ম্যাজিশিয়ান পেছন থেকে তার চোখ দুটো দুই হাতে চেপে ধরল। ইকবাল যে চালাকি করে পুরোপুরি চোখ বন্ধ করবে না, সেটা আমিও আন্দাজ করেছিলাম।
‘এখন কিছু দেখতে পাচ্ছ?’ জানতে চাইল ম্যাজিশিয়ান।
‘না।’
‘ভিক্টোরিয়া পার্ক, মিউজিক্যাল মার্ট...?’
‘না। কিচ্ছু দেখবার পারতাছি না।’
‘গুড।’ তারপরই ইকবালের চোখের ওপর থেকে হাতটা সরিয়ে নিল, ‘এখন দেখতে পাচ্ছ?”
‘না, পারতাছি না তো।’
‘চোখ খোল। এবার দেখতে পাচ্ছ?’
আমার বন্ধু একটু ভিরমি খেয়ে তাকাল চারদিকে, ‘হ, দেখবার পারতাছি তো!’
‘বলেছিলাম না, চোখের নিমেষে সবকিছু উধাও করে দেব’, বলেই ম্যাজিশিয়ান আবার ফিরে গেল তার স্যুটকেসের কাছে।
প্রতারিত হয়ে রেগেমেগে একাকার ইকবাল, ‘হালায় ভুয়া! ম্যাজিক-ফ্যাজিক কিচ্ছু পারে না, মানুষ ঠকায়া খায়।’
এ কথা শুনে ফিরে তাকাল ম্যাজিশিয়ান। শক্ত হয়ে গেল তার চোয়াল। ধীর পদক্ষেপে এগিয়ে এল ইকবালের কাছে। এবার নির্ঘাত চড় দেবে। কিন্তু এ রকম কিছু না করে সে জানতে চাইল, ‘তুমি ছেলে না মেয়ে?’
‘ছেলে!’ জোর গলায় বলল ইকবাল।
‘শিওর?’ ভুরু কুঁচকে ফেলল ম্যাজিশিয়ান।
‘পুরা শিওর!’ দৃঢ়তার সঙ্গে জানাল সে।
অমনি আমাদের দুজনকে অপ্রস্তুত করে দিয়ে ম্যাজিশিয়ান এক ঝটকায় ইকবালের হাফপ্যান্টটা টেনে নামিয়ে দিল হাঁটু পর্যন্ত। কয়েক মুহূর্তের জন্য ভড়কে গিয়েছিলাম আমরা। তারপর সংবিৎ ফিরে পেতেই ইকবালের মতো আমিও আবিষ্কার করলাম, সে মোটেও ছেলে নয়!
‘ও মা-গো!’ আর্তচিৎকার দিয়ে উঠল বেচারা, প্যান্টটা টেনে তুলে কাঁদতে কাঁদতে দৌড় দিল মহল্লার দিকে।
হতভম্ব হয়ে দাঁড়িয়ে রইলাম আমি। নির্বিকার ম্যাজিশিয়ান আবারও তার স্যুটকেসের ওপরে গিয়ে বসল। ভীরু পায়ে আমিও চলে এলাম মহল্লায়। কী করে সম্ভব হলো এটা! 
মহল্লায় এসে দেখি ইকবাল তাদের বাড়ির গেটের সামনে বসে চোখ মুছছে। আমি কিছু বলার আগেই বলে উঠল সে, ‘পুরা বেলাফ মারছে! আমি মাইয়া না...দ্যাখ!’ বলেই হাফপ্যান্টের জিপার খুলে প্রমাণটা দেখাল। হাঁপ ছেড়ে বাঁচলাম আমিও।
পরবর্তীকালে ম্যাজিকের কলাকৌশল ধরাটা আমার শখের বিষয় হয়ে দাঁড়িয়েছিল। একটু মাথা খাটিয়েই বিশ্বের বড় বড় ম্যাজিকের কৌশল বের করতে পারতাম। ডেভিড কপারফিল্ডের স্ট্যাচু অব লিবার্টি উধাও করে দেওয়ার কৌশলটা ধরতে মাত্র ১০ মিনিট লেগেছিল আমার। কিন্তু আজ পর্যন্ত ওই ম্যাজিশিয়ানের ট্রিকটা আমি ধরতে পারিনি!
মাঝেমধ্যে ভাবি, সত্যি কি ম্যাজিক বলে কিছু আছে? সত্যিকারের ম্যাজিক!


",https://www.prothomalo.com/bangladesh/article/1651408,"
১৭ এপ্রিল ২০২০, ১৪:৩৭

							আপডেট:
১৭ এপ্রিল ২০২০, ১৪:৩৯",Real
এই সঙ্গনিরোধকালে,"

বাইরে বেরোচ্ছি না বেশ কিছুদিন ধরে। বলা ভালো, বেরোতে পারছি না। করোনা নামের এক অদ্ভুত অচেনা শত্রু আকস্মিকভাবে ঢুকে পড়েছে আমাদের জীবনে। যুদ্ধ শুরু হয়ে গেছে বিশ্বজুড়ে। অসম যুদ্ধ। কারণ, শত্রুপক্ষ মারাত্মক শক্তিশালী, কিন্তু আমরা তাকে চিনি না। পাশাপাশি এ যুদ্ধের বাস্তবতায় নতুন নতুন সব শব্দ ঢুকে পড়ছে আমাদের নিত্যদিনের অভিধানে—করোনা, কোয়ারেন্টিন, আইসোলেশন, সোশ্যাল ডিসট্যান্সিং, লকডাউন ইত্যাদি। কোনো দিন যেসব শব্দ শুনিওনি, সেগুলো এসে এখন দখল করে নিয়েছে আমাদের, শুধু শব্দই নয় শব্দ-সংশ্লিষ্ট ঘটনার অভিজ্ঞতাও হচ্ছে। অভূতপূর্ব সেই অভিজ্ঞতা। 
বাংলাদেশেও লকডাউন শুরু হওয়ার পর (যদিও শব্দটি বলা হচ্ছে না) দিনগুলোও যেন অন্য রকম হয়ে গেছে। কোথাও কোনো শব্দ নেই, কোলাহল নেই, নীরব-নির্জন হয়ে আছে সবকিছু। জানালা দিয়ে বা ব্যালকনি থেকে যত দূর দেখা যায়, দেখি, জনমানুষের চিহ্ন নেই কোথাও। নেই যানবাহনের শব্দ, ফেরিওয়ালার হাঁক, মানুষের হাসি। যেন এক মৃত নগরী, কিংবা কোনো এক জনমানবহীন শহরের স্থির চিত্র, যেন বহুকাল আগেই এখান থেকে মানুষের পদচারণা শেষ হয়ে গেছে। কেবল ভরদুপুরেও একটা কুকুরের করুণ কান্নার শব্দ শুনে ভেবেছি, কোথাও যেন অকল্যাণের আভাস পেয়েছে সে। মা বলতেন, যুদ্ধের সময়, দুর্ভিক্ষের সময় কুকুর এভাবে কাঁদত। দেখছি, পোষা বেড়ালটি, যে কিনা আমাদের পরিবারের সবচেয়ে দুরন্ত সদস্য, সারাক্ষণ কোনো না কোনো দুষ্টুমিতে আর খেলাধুলায় আমাদের ব্যতিব্যস্ত করে রাখে, এখন ঝিম মেরে শুয়ে থাকছে। যেন খুব মন খারাপ তার, যেন সে–ও পেয়ে গেছে মানুষের দুঃসময়ের বার্তা। 
এই শহরেই তো কাটল আমার প্রায় পুরোটা জীবন, কখনো তো এমন দেখিনি! 
এই সব দেখতে দেখতে কত কথা মনে হতে থাকে! মনে হয়, এই যে একটা ভাইরাসের দাপটে বন্দী হয়ে পড়ল মানুষ, বিশ্ব স্বাস্থ্য সংস্থার নির্দেশনাগুলো মানতে শুরু করল অক্ষরে অক্ষরে, এগুলোকে কি কেবলই অস্তিত্ব রক্ষার যুদ্ধ বলে ভাবব, নাকি অন্য কোনো অর্থ আছে এর? গত কয়েক দশকে বিশ্বজুড়ে মানুষের জীবনযাপনে যে অকল্পনীয় পরিবর্তন এসেছে, তার কথা ভাবুন। সবাই ব্যস্ত, সবাই দৌড়াচ্ছে, সবারই খুব তাড়া—যদিও কোথায় যে পৌঁছাতে চায়, সে সম্বন্ধে কোনো পরিষ্কার ধারণা নেই তাদের। একটা যান্ত্রিক জীবনে অভ্যস্ত হয়ে পড়েছে সবাই, যে জীবনে অনেক প্রতিযোগিতা, অনেক স্বার্থপরতা। সরু একটা সিঁড়ি বেয়ে ওপরে উঠতে চাইছে মানুষ ব্যগ্রভাবে, যদিও জানে না ওখানে কী আছে, কিসের জন্য এই অধীর প্রচেষ্টা। কোনো সহমর্মিতা নেই কোথাও। শুধু কি তা–ই? এত প্রতিযোগিতার মধ্যে থাকতে থাকতে আর অবিরাম দৌড়ানোর ফলে নিজের স্বজন-প্রিয়জনদের দিকে ফিরে তাকানোর সময়ও পাচ্ছে না তারা। ভুলেই গেছে প্রিয়জনের মুখ। এই কোয়ারেন্টিন, এই ঘরে থাকার বাধ্যবাধকতা মানুষকে সুযোগ করে দিয়েছে নিজের স্বজনদের দিকে তাকানোর। তাকিয়ে দেখছে, আহা শিশুটির মুখ কী মায়াভরা, মায়ের মুখটি কী পবিত্র, সঙ্গীর মুখটি কী প্রেমময়!
এ–ও ভাবছি যে এমন কি হতে পারে, এই করোনাভাইরাস আসলে প্রকৃতিরই কোনো পরিকল্পনার অংশ? প্রকৃতি যে অপূর্ব বৈচিত্র্য আর ভারসাম্য তৈরি করেছিল তার বিবিধ সৃষ্টি দিয়ে, ভয়ংকর আগ্রাসী ভঙ্গিতে আমরা তা ধ্বংস করে ফেলেছি। চেয়েছি প্রকৃতির ওপর আধিপত্য বিস্তার করতে, তাকে নিয়ন্ত্রণ করতে, নিজেদের ইচ্ছেমতো তাকে কাজে লাগাতে। এসব করতে গিয়ে আমরা দূষিত করেছি মাটি-পানি-বাতাস—সব, তাড়িয়ে দিয়েছি অন্য প্রাণীদের। বুঝতেই চাইনি, এই গ্রহে মানুষের যতটুকু অধিকার, ঠিক ততটুকুই অধিকার নিসর্গের প্রতিটি প্রাণী ও বৃক্ষের। এমনকি একটি পতঙ্গেরও আছে অবাধ বিচরণের অধিকার, বেঁচে থাকার অধিকার। এসব বুঝতে চাইনি বলেই কি মানুষের অপরিণামদর্শী কর্মকাণ্ডে বিরক্ত হয়ে তাদের ঘরে বন্দী করার ব্যবস্থা করেছে প্রকৃতি, আর এই অবসরে মানুষের তৈরি করা যাবতীয় দূষণগুলো মেরামত করে নিচ্ছে সে? লক্ষ করেছেন নিশ্চয়ই, বিশ্বজুড়ে বায়ুদূষণ কমছে, কমছে জলের দূষণও, শব্দদূষণ তো নেই-ই বলতে গেলে; এবং ফিরে আসছে প্রাণ-প্রকৃতির স্বাভাবিক রূপ!
প্রকৃতি এবার নিজের আধিপত্য দেখিয়ে দিচ্ছে, অবাধ্য মানুষকে বন্দী করে নিসর্গকে সাজিয়ে নিচ্ছে নতুন করে, সাজানো শেষ হলে করোনাকে সে ফিরিয়ে নেবে, মানুষও ফিরে পাবে তার ‘মুক্ত জীবন’—এমন কি হতে পারে না? এই সব এলোমেলো ভাবনা আসে, এই সঙ্গনিরোধকালে।


",https://www.prothomalo.com/bangladesh/article/1651407,"
১৭ এপ্রিল ২০২০, ১৪:৩০

							আপডেট:
১৭ এপ্রিল ২০২০, ১৪:৩৭",Real
কী করছেন ঘরবন্দী লেখকেরা,"

সবার মতো লেখকেরাও এখন ঘরবন্দী। লেখকদের এই ঘরবন্দী সময় কেমন কাটছে, অন্তর্জাল ঘেঁটে জানাচ্ছে শবনম জাবীন চৌধুরী
পিটার মেঅন্য সবার মতো হোম কোয়ারেন্টিনেই ছিলেন ব্রিটিশ লেখক পিটার মে। এর মধ্যে হঠাৎ একদিন ‘করোনার তাণ্ডব ও লকডাউন নিয়ে কিছু লিখুন’ বলে পিটারের টুইটারে অনুরোধ জানান তাঁর এক ভক্ত। ভক্তের এমন অনুরোধে প্রায় পনেরো বছর আগের একটি ঘটনা মনে পড়ে পিটারের। সেই ২০০৫ সালে মহামারি–আতঙ্ক নিয়ে একটি উপন্যাস লিখেছিলেন তিনি। কিন্তু উপন্যাসটি ছাপতে রাজি হননি কোনো প্রকাশক। সেই উপন্যাসের কথা আবার মনে পড়ে পিটার মের। তিনি সঙ্গে সঙ্গে যোগাযোগ করেন ওই প্রকাশকের সঙ্গে। প্রকাশক এক রাতের মধ্যে পাণ্ডুলিপিটি পড়ে ফেলেন এবং বিস্ময়ে অভিভূত হয়ে পড়েন। ২০০৫ সালে লেখা, অথচ আজকের করোনা মহামারির সঙ্গে কী অবিশ্বাস্য মিল এই উপন্যাসের ঘটনাগুলোর! আর কালক্ষেপণ নয়, এই এপ্রিলের ৩০ তারিখেই প্রকাশিত হতে যাচ্ছে স্কটিশ লেখক পিটার মের উপন্যাস লকডাউন।
ফ্যাং ফ্যাংছোটগল্প লেখাতেই যত মুনশিয়ানা চীনা লেখক ফ্যাং ফ্যাংয়ের। জিও আর্কিটেকচার, সফট বুরিয়্যাল ইত্যাদি অবিশ্বাস্য সব ছোটগল্প লিখে বিশ্বসাহিত্যে স্থান করে নিয়েছেন ষাটোর্ধ্ব এই নারী লেখক। চীনে যখন চলছিল কড়াকড়ি লকডাউন, তখন তিনি সিদ্ধান্ত নেন ডায়েরি লেখার। তারপরই শুরু করেন করোনার তাণ্ডবে প্রতিদিন ঘটে যাওয়া অসংখ্য হৃদয়বিদারক ঘটনা, মানুষের দুর্দশা এবং উদ্ভূত স্বাস্থ্য সমস্যা ও মৃত্যুর মিছিল নিয়ে প্রতিদিন লিখতে। ‘উহান ডায়েরি’ বা ‘কোয়ারেন্টিন ডায়েরি’ নামে তাঁর এই লেখাগুলো তিনি সামাজিক যোগাযোগমাধ্যমে প্রকাশ করতে শুরু করেন। সঙ্গে সঙ্গে লাখো মানুষের কাছে ভীষণ জনপ্রিয় হয়ে ওঠে লেখাগুলো। হোম কোয়ারেন্টিনের দিনগুলো এভাবেই কাজে লাগিয়েছেন ফ্যাং ফ্যাং।
কিথ পম্পেগত মাসের শুরুর দিকে গলাব্যথা ও কাশি নিয়ে চিকিৎসকের শরণাপন্ন হয়েছিলেন মার্কিন লেখক কিথ পম্পে। কোভিড-১৯ পরীক্ষায় ফলাফল আসে নেগেটিভ! হাঁপ ছেড়ে বাঁচেন তিনি। তবু সুরক্ষার কথা ভেবে চিকিৎসকেরা তাঁকে সেলফ কোয়ারেন্টিনে থাকার পরামর্শ দেন। চিকিৎসকদের পরামর্শ মেনে দুই সপ্তাহ সেলফ কোয়ারেন্টিনে থাকার পর পম্পে এখন ফিরে গেছেন ফিলাডেলফিয়ার নিজ বাড়িতে। এখন রয়েছেন হোম কোয়ারেন্টিনে। তবে তাঁর মনের খুঁটিতে খানিকটা ঘুণ ধরেছে। তাই হারানো মনোবল ফিরিয়ে আনতে নিজেকে সব সময় ব্যস্ত রাখছেন বিভিন্ন কাজে। বর্তমানে মেয়ের পড়াশোনার পেছনে বেশ খানিকটা সময় ব্যয় করছেন, দিনে দুবেলা করে হাঁটাহাঁটি করছেন। এ ছাড়া সামাজিক দূরত্ব বজায় রাখার ব্যাপারটাও মেনে চলছেন।
লায়লা লালামিমার্কিন লেখক লায়লা লালামি বিশ্বব্যাপী পরিচিত দ্য আদার আমেরিকানস নামের উপন্যাসটির জন্য। তুমুল জনপ্রিয় এই ঔপন্যাসিক আর সবার মতোই দীর্ঘদিন নিজ গৃহে বন্দী হয়ে আছেন। উদ্বেগ–উৎকণ্ঠায় দিন কাটছে তাঁর। মনই বসাতে পারছেন না সৃষ্টিশীল কাজে। প্রতিদিন এক অজানা আশঙ্কা, ভয় তাঁর জীবনের গতিকে অনেকটা স্থবির করে তুলেছে। তাই গান শুনে, চলচ্চিত্র দেখে এবং ঘুমিয়ে ঘুমিয়ে এখন বন্দিত্বের দিনগুলো পার করছেন বায়ান্ন বছর বয়সী লায়লা লালামি।
সূত্র: ইনডিপেনডেন্ট, লস অ্যাঞ্জেলেস টাইমস, দ্য ডিপ্লোম্যাট ও ইনকোয়েরার 


",https://www.prothomalo.com/bangladesh/article/1651406,"
১৭ এপ্রিল ২০২০, ১৪:২৩

							আপডেট:
১৭ এপ্রিল ২০২০, ১৪:৩০",Real
স্বাস্থ্যব্যবস্থা নতুন করে সাজানোর বিকল্প নেই,"

দুনিয়া কাঁপানো গত ১০০ দিনে সারা বিশ্বের জনস্বাস্থ্য ও অর্থনীতির চেহারা পাল্টে গেছে। কোভিড-১৯–এর যদিও কোনো স্থানীয় আধার এ দেশে নেই এবং স্বতঃস্ফূর্ত সংক্রমণের আশঙ্কাও কম; কিন্তু বাংলাদেশ বিশ্বের সবচেয়ে ঘনবসতিপূর্ণ দেশ। এর জন্য আমাদের বিপদের আশঙ্কাও বেশি। প্রতিদিনই আমরা নতুন নতুন তথ্য পাচ্ছি, সমাধানের নানা ফর্মুলা শুনে মানুষ মাঝেমধ্যে দ্বিধান্বিত। আমার দীর্ঘ ও বিচিত্র অভিজ্ঞতায় নতুন কটি ভিন্ন ভিন্ন বিষয় উল্লেখ করতে এই লেখার প্রয়াস।
১. একদিকে কিছু হাসপাতালকে নির্দিষ্ট করা হয়েছে এই সংকটকালের জন্য। জানা গেছে হাসপাতালগুলোর নাম। এসব হাসপাতালের ক্ষমতা ও প্রকৃত অবস্থা সম্পর্কে এখন আমরা অবহিত। বছরের পর বছর সরকার কিন্তু কার্পণ্য করেনি অনেক নতুন হাসপাতাল, একাধিক ইনস্টিটিউট তৈরি করতে। অঢেল অর্থ ব্যয় করতে হয়েছে সরকারি কর্তৃপক্ষকে। আফসোস! কিন্তু এখনো এ দেশের শতকরা প্রায় ৬৫ ভাগ লোকই বেসরকারি স্বাস্থ্যব্যবস্থার ওপর নির্ভরশীল। অন্যদিকে, এই সংকটকালে নতুন নতুন হাসপাতাল তৈরির কথা শুনছি। মনে রাখতে হবে, হাসপাতাল কিন্তু ‘সাইক্লোন শেল্টার’ নয়। আর আমরা এই মুহূর্তে যে ধরনের হাসপাতালগুলো তৈরির কথা বলছি, সেটা তো আরও বিশদ ব্যাখ্যার দাবি রাখে। ‘সার্স’–এর শিক্ষাকে পুঁজি করে সিঙ্গাপুর কিন্তু তাদের অনেক হাসপাতালকে ঢেলে সাজিয়েছিল। এটা ২০০৩ সালের কথা। আজ তারা সেটার সুফল ভোগ করছে। এখনো আমাদের বহু হাসপাতালে (যেহেতু এ দেশে যক্ষ্মা যথেষ্ট পরিচিত রোগ) ‘নেগেটিভ প্রেশার ফ্লোর’, ফিল্টার ইত্যাদি ব্যবস্থার ধারণাই নেই। এ ছাড়া আরও আছে হাসপাতালে আনুষঙ্গিক জরুরি কিছু বিষয়। ভেন্টিলেটরের কথা শুনছি প্রতিনিয়তই।
এটা সত্য যে আমাদের এই দেশে ভেন্টিলেটরের সংখ্যা প্রয়োজনের তুলনায় অনেক কম। সরকারি-বেসরকারি মিলে হয়তো কার্যক্ষম ১ হাজার ২০০ থেকে ১ হাজার ৫০০–এর বেশি হবে না। তাও মূলত ঢাকা আর চট্টগ্রাম শহরে সর্বোচ্চ। প্রায়ই ভেন্টিলেটরকে বিদেশ থেকে আমদানি করতে দেখি। অথচ এসব অত্যাধুনিক যন্ত্রের পেছনে যে ডাক্তার, নার্স, টেকনিশিয়ান দিনরাত্রি দাঁড়িয়ে থাকেন, তাঁদের পর্যাপ্ত প্রশিক্ষণ দিয়ে কিন্তু আমরা দক্ষ জনবল তৈরি করতে পারিনি। কখনো কখনো অপর্যাপ্ত প্রশিক্ষণ দেওয়া হলেও তার আপডেট করা হয় না। একদিকে হাসপাতালে যন্ত্র ক্রয়ে এক আনন্দ! অন্যদিকে, এসব চালাতে গিয়ে অসীম এক বেদনার সৃষ্টি! অবশ্যই এর ব্যতিক্রমও আছে। আইসিইউ তৈরি করা তো এক–দুই সপ্তাহের বিষয় নয়। কিন্তু এতে দক্ষ অভিজ্ঞ জনবল তৈরি করা তো সময়ের ব্যাপার। যত দ্রুত এই প্রশিক্ষণ শুরু হবে ততই মঙ্গল।
আধুনিক ভেন্টিলেটরের কার্যক্ষমতা ব্যাপক। শেখার অনেক কিছু আছে। যেমন একটা স্মার্টফোনের অনেক ক্ষমতা, কিন্তু তার খুব সামান্য অংশই আমরা বেশির ভাগ জনগণ ব্যবহার করে থাকি। তেমনি উপযুক্ত প্রশিক্ষণ না থাকলে আধুনিক এসব ভেন্টিলেটরেরও সদ্ব্যবহার করা হবে না। এ ছাড়া আইসিইউতে ছোট-মাঝারি অনেক যন্ত্র রয়েছে। তাদের প্রয়োজনীয়তাও অসীম। আইসিইউগুলোয় দেখা যাচ্ছে কার্ডিয়াক মনিটর চালাতেও দক্ষ জনবল পাচ্ছি না আমরা। এমনকি সাকার মেশিনে ‘সাকশন’ দেওয়াটাও ভালো করে শিখতে হয়। ভুক্তভোগীরা জানেন, সেখানেও মাঝেমধ্যে কী হয়! আর অক্সিজেনের পর্যাপ্ত সরবরাহের কথা তো অনেক পুরোনো।
আইসিইউ পুরো হাসপাতাল থেকে ভিন্ন, তাদের জনবলের গুরুত্ব ও সম্মানকে মূল্যায়ন করতে হবে। তবেই স্বল্প, মধ্যম ও সুদূরপ্রসারী ট্রেনিংয়ের মাধ্যমে এই বিপদ কেটে যাবে। প্রসঙ্গত উল্লেখ্য, যন্ত্রপাতির কেনাকাটার সঙ্গে সঙ্গে আরও প্রয়োজন সেসবের রক্ষণাবেক্ষণের ওপর জোর দেওয়া। বিদেশের হাসপাতালগুলো বিশাল অর্থ ব্যয় করে এই রক্ষণাবেক্ষণে। আমাদের দেশেও বর্তমান সরকারি হাসপাতালগুলো ও অত্যাধুনিক বেসরকারি হাসপাতালগুলোর দিকে তাকালেই এর পার্থক্য বুঝতে পারা যায়। টেস্ট, টেস্ট, টেস্ট বলা হচ্ছে, সঙ্গে যোগ করতে হবে প্রশিক্ষণ, প্রশিক্ষণ, প্রশিক্ষণ। এই ফাঁকে বলে রাখি, এখনো কিন্তু কোনো কোনো বিশেষজ্ঞ বলছেন ‘মহামারিতে টেস্টের চেয়ে রোগের লক্ষণ দেখেই চিকিৎসার’...।
২ অবশ্যই এই সময় নজরদারি ও নিয়ন্ত্রণব্যবস্থা নিখুঁত করা জরুরি। কিন্তু সংকটের প্রথম দিন থেকেই অভাব বোধ করেছি, আইইডিসিআরের সঙ্গে আরও অন্তত দু-একটা ল্যাবরেটরির অত্যধিক প্রয়োজনীয়তা। ১৬ কোটি জনসংখ্যার দেশ বাংলাদেশ। জ্ঞানবিদ্যা চর্চার জন্য দেশে এখন অনেক বিদ্বান আছেন। ঢাকা বিশ্ববিদ্যালয়ের মতন একটি বিশাল প্রতিষ্ঠান আজ ১০০ বছর ধরে সসম্মানে দাঁড়িয়ে। যেখানে জাপান, অস্ট্রেলিয়া থেকে শুরু করে ইউরোপ, উত্তর আমেরিকার প্রচুর শিক্ষিত ও প্রশিক্ষিত মেধাসম্পন্ন জ্ঞানীগুণীদের অবস্থান। প্রচুর দক্ষ ও যোগ্যতাসম্পন্ন জনবল রয়েছে তাদের। বৈজ্ঞানিক ও কারিগরি জ্ঞানসম্পন্ন কর্মীদের নিয়ে একটি আন্তর্জাতিক মানের গবেষণাগার তৈরি করা তাদের জন্য খুবই সম্ভব। অবশ্যই ‘বায়োসেফটি প্রটোকল’ অনুসরণে তারা সক্ষম। ভালো লাগল পড়ে যে বিলম্বে হলেও ‘ঢাকা বিশ্ববিদ্যালয় করোনাভাইরাস রেসপন্স টেকনিক্যাল কমিটি’ গঠিত হয়েছে। রাজনীতির ঊর্ধ্বে থেকে আপনাদের বিশাল ফ্যাকাল্টির (বিশেষ করে মেডিসিন ও সায়েন্স ফ্যাকাল্টিগুলো) এখনই তো দেশাত্মবোধ প্রদর্শন ও ত্যাগের শ্রেষ্ঠ সময়। এখন দেশে-বিদেশে কথায় কথায় আমরা ‘আইসিসিডিআরবির কথা বিশেষত শুনতে পাই। আমরা অচিরেই শুনতে চাই আমাদের সম্পূর্ণ নিজস্বে গড়ে ওঠা গবেষণাগার ও অভিজ্ঞতার কথা। ট্রাম্প যেন ভারতের মতো বাংলাদেশকেও অনুরোধ করে ওষুধ ও প্রশিক্ষণের জন্য। বিদেশিদের কথায় অতিমাত্রায় নির্ভরশীল না হই। তাদের থেকে অনেক অনেক কিছু ঠিকই শেখার আছে। কিন্তু বিদেশি অনেক স্বাস্থ্য ‘তত্ত্ব ও তথ্য’ আর কারিগরি কৌশলকে আমাদের দেশের মতো করে সাজাতে হবে, ‘কাস্টমাইজ’ করতে হবে দেশীয় প্রয়োজনীয়তায়। আমরা যেন হীনম্মন্যতায় না ভুগি। বিশাল এই জনভূমিতে গবেষণার সুবর্ণ সুযোগ আমরা হাতছাড়া করতে চাই না।
৩.অত্যন্ত বিনয়ের সঙ্গে বলতে হয় চিকিৎসক সমাজের কথা; গবেষণার প্রতি অবহেলা, সময় অব্যবস্থাপনা ওনাদের কর্মস্থলের দুর্বল পরিবেশ নিয়ে। আজও সমন্বয়হীনতা রয়েছে ক্লিনিশিয়ান-নার্স, বেসিক সায়েন্স, জনস্বাস্থ্য বিশেষজ্ঞ এবং স্বাস্থ্য ব্যবস্থাপনায় জড়িত মূলত চারটি ডিসিপ্লিনের মধ্যে। বেসিক সায়েন্সে মেধাবী লোকদের গবেষণার সুযোগ নেই। স্বাস্থ্য ব্যবস্থাপনা এখনো আধুনিক বিজ্ঞান হিসেবে স্বীকৃতি পেল না। সৌভাগ্য বা দুর্ভাগ্য, উপরিউক্ত সব কটি বিভাগেই প্রত্যক্ষভাবে আমার কাজ করতে হয়েছে এবং হচ্ছে। আমাদের নিজেদের ভেতর সমন্বয়ের অসংগতি, পারস্পরিক শ্রদ্ধার অভাব এবং কোনো কোনো ক্ষেত্রে অযাচিত ইগো-অহংকার আমাদের করুণ জনস্বাস্থ্যের একটি অন্যতম কারণ।
এমনিতেই জনবহুল ও বসবাসের অস্বাস্থ্যকর পরিবেশ, অপুষ্টিজনিত স্বাস্থ্যহানির করুণ চিত্র এবং উচ্চমাত্রার পরিবেশের দূষণে অতি ঝুঁকিপূর্ণ অবস্থানে আমরা। সবকিছু মিলে আজকের এই অকল্পনীয় স্বাস্থ্য সংকট অর্থনৈতিক সংকটে পরিণত হতে চলেছে। এখনো আমরা এন-৯৫ মাস্ক, সার্জিক্যাল মাস্ক, সাধারণ কাপড়ের মাস্ক—কোনটা কী বস্তু তা জানি না। এ বিষয়ে স্বাস্থ্যকর্মীদের প্রশিক্ষণ দিতে পারিনি। পিপিইর প্রসঙ্গ তো আছেই। এসব কিন্তু ক্লিনিশিয়ানের একমাত্র কাজ নয়। তাঁদের এর চেয়েও কঠিন কাজ আছে। বহুদিন ধরেই দেখছি জনপ্রিয় কোনো ডাক্তার অর্থাৎ প্রচুর রোগী দেখেন বা বিভিন্ন যোগাযোগমাধ্যমে শক্তিশালী—তাদেরকেই প্রশাসনের স্বাস্থ্য সম্পর্কিত উঁচু উঁচু চেয়ারে বসানো হয়। এতে ক্ষতিগ্রস্ত হচ্ছে কিন্তু সাধারণ জনগণ। একদিকে মেডিকেল শিক্ষার্থীরা শিক্ষককে পাচ্ছেন না, অন্যদিকে সময়মতো রোগীরা দেখা পায় না ওই বিশেষজ্ঞ চিকিৎসকদের।
প্রশাসনের জটিল ভুবনে ব্যস্ত থেকে উনি দৌড়াচ্ছেন দেশে-বিদেশে, মিটিংয়ে-সিটিংয়ে। আমরা জানি, আমাদের স্বাস্থ্যসেবার একটা বড় দুর্বলতা যে প্রয়োজনের তুলনায় দক্ষ চিকিৎসক ও নার্সের অপ্রতুলতা। এ ক্ষেত্রে দক্ষিণ এশিয়ায় আমরা সবার পেছনে। আমাদের চিকিৎসাকেন্দ্রগুলো কিন্তু সারা দেশে প্রচুর পরিমাণে ছড়িয়ে-ছিটিয়ে। তাদের অবকাঠামোর (অর্থাৎ দালানকোঠা, টেবিল, চেয়ার, অর্ধমৃত অ্যাম্বুলেন্স, অব্যবহৃত যন্ত্র, পুরোনো বেড) পেছনেও অনেক খরচ সরকারের। কিন্তু স্বাস্থ্য-জনবল তৈরির নীতিমালাতে একেবারে বেহাল অবস্থা। নতুন করে সাজানোর কোনো বিকল্প নেই। জাতির স্বাস্থ্য ভঙ্গুর হলে সামগ্রিক অগ্রগতি যে থমকে যায়, তা আমাদের চোখের সামনেই দেখতে পাচ্ছি।
করোনাভাইরাস একসময় চলে যাবে। ভবিষ্যতে কিন্তু আরও বিপজ্জনক সংক্রামক রোগের আবির্ভাব হতে পারে। হয়তো আমরা অচিরেই জিকা ভাইরাসের কথা শুনব অথবা অন্য কোনো ভাইরাসের কথা। তার জন্য আগেভাগেই প্রস্তুতি নেওয়া প্রয়োজন। জনস্বাস্থ্য রক্ষার চেয়ে রাষ্ট্রের অর্থনীতির স্বাস্থ্য ভালো রাখা জরুরি—যেসব অর্থনীতিবিদ এমনটা মনে করেছেন, আজকের এই মহাসংকটে যুক্তরাষ্ট্রকে দেখে তাঁদের ভুল আশা করি ভাঙবে। দেশি-বিদেশি সংবাদ ও সামাজিক যোগাযোগমাধ্যমের কল্যাণে সাধারণ মানুষ আজ দিশেহারা। আমরা বেশি কথা বলতে পছন্দ করি, এটা নতুন কিছু নয়। বলতে শুরু করলে অন্য আর কারও কথা শুনতেও চাই না। আমাদের সামগ্রিক কথোপকথনে ‘আমরা’ শব্দটা দুর্লভ। ‘আমিত্ব’ থেকে বের হওয়ার এখনই শ্রেষ্ঠ সময়। এখন তো ঘরেই আছেন—মনে হয় কি! ‘খিড়কি থেকে সিংহদুয়ার এই তোমাদের পৃথিবী, এর বাইরে জগৎ আছে তোমরা মানো না’।  ডা. রুবায়ুল মোরশেদ: চিকিৎসক, গবেষক ও হাসপাতাল ব্যবস্থাপনা বিশেষজ্ঞ।


",https://www.prothomalo.com/bangladesh/article/1651404,"
১৭ এপ্রিল ২০২০, ১৪:১১

							আপডেট:
১৭ এপ্রিল ২০২০, ১৪:১৩",Real
করোনায় পরিবারকে সবচেয়ে বড় ‘উপহারটি’ দিন,"

করোনাভাইরাস সংক্রমণে বিশ্ব স্থবির হয়ে পড়ায় বিপাকে পড়েছেন অনেক প্রবাসী। তারা দেশে যেমন ফিরতে পারছেন না তেমনি বিদেশেও থাকতে হচ্ছে ঘরবন্দী। ধৈর্যের পরীক্ষা দেওয়ার এ সময়ে সিঙ্গাপুরে ভারতীয় প্রবাসীদের মানসিকভাবে সাহস জোগালেন দুই দিকপাল। একজন ভারতীয় চলচ্চিত্রের, আরেকজন ক্রিকেটের—রজনীকান্ত ও শচীন টেন্ডুলকার। সিঙ্গাপুরের তথ্য ও যোগাযোগমন্ত্রী এস ঈশ্বরণের অনুরোধে ভিডিওবার্তায় পরামর্শ দিয়েছেন দুই ভুবনের দুই কিংবদন্তি।
এস ঈশ্বরণের ফেসবুক পেজে এই দুটি ভিডিও ছাড়া হয়েছে। দক্ষিণ ভারতের সবচেয়ে জনপ্রিয় অভিনেতা হিসেবে খ্যাত রজনীকান্ত প্রবাসী ভারতীয়দের উদ্দেশে বলেন, করোনা সংক্রমণ থেকে বাঁচতে সব রকম বিধি-নিষেধ মেনে চলতে। ‘কোভিড-১৯ মহামারির মধ্যে পরিবারকে দেওয়া সবচেয়ে বড় উপহার হতে পারে এটা’—ভিডিওবার্তায় বলেন ‘থালাইভা’খ্যাত রজনীকান্ত। পরিবারের প্রসঙ্গ টেনে আরও বলেন তিনি, ‘করোনাভাইরাস সংক্রমিত হয়েছে গোটা বিশ্বে। দূরে থাকা পরিবার এবং আত্মীয়-স্বজনরা কিন্তু আপনার কথাই ভাবছে। যে দেশেই থাকুন না কেন সেখানকার নিয়ম-নীতি মেনে চলুন। এই মুহূর্তে এটাই হতে পারে আপনার পরিবারের জন্য সবচেয়ে বড় উপহার। চিন্তা করবেন না, এই সংকট কেটে যাবে।’
সংবাদমাধ্যম জানিয়েছে সিঙ্গাপুরে করোনায় মোট আক্রান্তের মধ্যে ৬০ শতাংশই প্রবাসী। ভারতের কিংবদন্তি ব্যাটসম্যান শচীন টেন্ডুলকার তাঁর ভিডিওবার্তায় বলেন, ‘নিরাপদ থাকাটা আমাদের ওপরই নির্ভর করছে। দয়া করে সরকারের বিধিনিষেধ মেনে চলুন।’ টেন্ডুলকারের ভিডিওবার্তার ক্যাপশনে এস. ঈশ্বরণ লিখেছেন, ‘ক্রিকেট আদর্শের এই কথাগুলো শুধু খেলাপ্রেমী নয় এখানকার প্রবাসীদের জন্যও অনেক কাজে লাগবে। আমরা সবার স্বাস্থ্যের নিরাপত্তা নিশ্চিতে সর্বোচ্চ চেষ্টা করছি।’


",https://www.prothomalo.com/bangladesh/article/1651403,"
১৭ এপ্রিল ২০২০, ১৪:৪৫

							আপডেট:
১৭ এপ্রিল ২০২০, ১৪:৪৫",Real
তরুণদের জন্য ‘অ্যাক্ট কোভিড-১৯’ অনলাইন হ্যাকাথন,"

কোভিড-১৯ পরিস্থিতি মোকাবিলায় সরকারের তথ্য ও যোগাযোগ প্রযুক্তি বিভাগের উদ্যোগে অনুষ্ঠিত হতে যাচ্ছে ‘অ্যাক্ট কোভিড-১৯’ অনলাইন হ্যাকাথন। বর্তমান ও ভবিষ্যতের জাতীয় সংকট মোকাবিলার জন্য তথ্য ও যোগাযোগ প্রযুক্তি বিভাগের উদ্যোগে ‘কল ফর নেশন’ নামে একটি প্লাটফর্ম তৈরি করা হয়েছে। এ প্ল্যাটফর্মের প্রথম কার্যক্রম হিসেবে এই হ্যাকাথন অনুষ্ঠিত হচ্ছে।
তথ্যপ্রযুক্তি প্রতিমন্ত্রী জুনাইদ আহমেদ বলেন, ‘আমাদের দেশে অনেক প্রতিভাবান তরুণ আছে। তাদের কেউ কেউ বিজ্ঞানী, উদ্ভাবক বা সফটওয়্যার ইঞ্জিনিয়ার। করোনাভাইরাসের ফলে যে অচলাবস্থা সৃষ্টি হয়েছে তাতে তরুণদের উদ্ভাবন ও নেতৃত্ব দিয়েই এ পরিস্থিতির মোকাবিলা করা সম্ভব হবে। কল ফর নেশন প্লাটফর্মে তাদের কাজ করার আহ্বান জানাচ্ছি।’
জানা গেছে, অনলাইন হ্যাকাথনে সর্বমোট ৬টি বিষয় নিয়ে কাজ করা যাবে। বিষয়গুলো হচ্ছে—স্যোশিও ইকোনোমিক্যালি ডিজঅ্যাডভানটেজ পিপল, বিজনেস অপারেশন অ্যান্ড প্রোডাকশন, হেলথ কেয়ার ইকুইপমেন্ট অ্যান্ড ট্রিটমেন্ট, অ্যাকসেস টু ইনফরমেশন, মেন্টাল হেলথ ও আদারস। এর মধ্যে ‘আদারস’ ক্যাটাগরিতে বর্তমান পরিস্থিতিতে সৃষ্ট হওয়া যেকোনো সমস্যা নিয়ে কাজ করার সুযোগ রয়েছে। সমস্যা সমাধানে তরুণদের কাছ থেকে উদ্ভাবনীমূলক ধারণা, প্রকল্প, পরিকল্পনা প্রভৃতি চাওয়া হয়েছে। অংশগ্রহণকারীদের মধ্যে নির্বাচিত ১০টি উদ্ভাবনকে আর্থিক সহযোগিতার জন্য সিড ফান্ড, কাঁচামালের জোগান বা জাতীয় পর্যায়ে পরিচিত করার সকল পদক্ষেপ গ্রহণ করা হবে।
https://callfornation. com/লিংক থেকে হ্যাকাথন সম্পর্কে বিস্তারিত নিয়ম কানুন জানা ও নিবন্ধন করা যাবে। অংশগ্রহণকারী এককভাবে বা দলগত ভাবেও হ্যাকাথনে অংশগ্রহণের সুযোগ পাবেন। উদ্ভাবনীর প্রোটোটাইপসহ ২০ এপ্রিলের মধ্যে প্রস্তাবিত প্রকল্প জমা দিতে হবে।


",https://www.prothomalo.com/bangladesh/article/1651402,"
১৭ এপ্রিল ২০২০, ১৩:৫৫

							আপডেট:
১৭ এপ্রিল ২০২০, ১৩:৫৮",Real
বিশেষ চাহিদাসম্পন্ন সন্তান ও অভিভাবকদের ভোগান্তি বেড়েছে কয়েক গুণ,"

করোনাভাইরাসের বিস্তারের এই সময়ে অটিস্টিক, ডাউন সিনড্রোম, বুদ্ধিপ্রতিবন্ধী, সেরিব্রাল পালসিসহ স্নায়ুবিক প্রতিবন্ধিতাসম্পন্ন শিশু ও ব্যক্তিদের ভোগান্তি বেড়েছে। এই ধরনের শিশু ও ব্যক্তিরা করোনাভাইরাস সম্পর্কে বুঝতে পারছে না, ঘরে থাকা জরুরি, তাও বুঝতে পারছে না। ঘরের চার দেয়ালের মধ্যে থেকে থেকে অস্থির হয়ে অনেকে নিজের শরীর ক্ষতবিক্ষত করছে বা মা–বাবাকে কামড় বা খামচি দিচ্ছে। জিনিসপত্র ভেঙে ফেলছে।
পাশাপাশি অটিস্টিক, ডাউন সিনড্রোম, বুদ্ধিপ্রতিবন্ধী, সেরিব্রাল পালসিসহ স্নায়ুবিক প্রতিবন্ধিতাসম্পন্ন শিশু ও ব্যক্তিদের অভিভাবকদেরও ভোগান্তি বেড়েছে। কাজও বেড়েছে কয়েক গুণ। করোনাভাইরাসের সংক্রমণ থেকে দূরে রাখার সংগ্রামের পাশাপাশি অভিভাবকেরা এই সন্তানদের ঘরে রাখতে হিমশিম খাচ্ছেন।
বিশ্বব্যাপী করোনাভাইরাসের বিস্তার ঘটায় উন্নত শহর নিউইয়র্কে অটিস্টিক সন্তানের মা অথবা বাংলাদেশের অটিস্টিক সন্তানের মায়ের মধ্যে এখন আর তেমন কোনো পার্থক্য থাকছে না। সন্তানকে সামলাতে প্রায় একই সংগ্রাম করতে হয়েছে। বেশি আয় করা অভিভাবকদের তুলনায় স্বল্প আয়ের অভিভাবকদের সন্তান নিয়ে বরাবরেই মতোই সংগ্রামটা বেশি করতে হচ্ছে।
তবে এই অভিভাবকেরাই বলছেন, ভোগান্তি বাড়লেও শুধু করোনাভাইরাসের বিস্তার প্রতিরোধে ঘরে থাকার কারণে বিশেষ চাহিদাসম্পন্ন সন্তানকে বেশি সময় দেওয়া সম্ভব হচ্ছে। ফলে, সন্তানের সঙ্গে সম্পর্কটা গভীর হওয়ার পাশাপাশি সন্তানকে ঘরের কাজগুলো হাতে–কলমে শেখানো সম্ভব হচ্ছে, যা ভবিষ্যতে সন্তানদেরই কাজে লাগবে। এ ছাড়া বিভিন্ন সংগঠন অনলাইন কার্যক্রম পরিচালনা করছে বিশেষ চাহিদাসম্পন্ন শিশু ও ব্যক্তির জন্য।
করোনাভাইরাসে আক্রান্ত (কোভিড-১৯) হয়ে আমেরিকায় মৃত মানুষের সংখ্যা ২০ হাজার ও আক্রান্ত মানুষের সংখ্যাও ৫ লাখ ছাড়িয়েছে। আমেরিকার মধ্যে সবচেয়ে ভয়াবহ অবস্থায় আছে নিউইয়র্ক। স্কুলশিক্ষক মনিজা রহমান স্বামী ও দুই ছেলেকে নিয়ে নিউইয়র্কের এস্টোরিয়ায় নিজের বাড়িতে গৃহবন্দী আছেন প্রায় এক মাস ধরে। এস্টোরিয়া হলো কুইন্স বোরোর একটি গুরুত্বপূর্ণ এলাকা। আর কুইন্স হলো দীর্ঘদিন ধরে বিশ্বে করোনা মহামারির কেন্দ্রস্থল। ১৩ মার্চ থেকে নিউইয়র্ক সিটির সব স্কুল বন্ধ করে দেওয়া হয়েছে। মনিজা রহমান এস্টোরিয়াতে একটি প্রি–স্কুলে সহকারী শিক্ষক হিসেবে কর্মরত।
মনিজা রহমানের সঙ্গে কথা হয় ফেসবুকের মেসেঞ্জারে। বললেন, ‘বাসা থেকে স্কুলের কাজ করতে হচ্ছে। বড় ছেলে অনলাইনে স্কুলের ক্লাস করছে। ছোট ছেলে দশ বছর বয়সী স্পেশাল নিডস (অটিস্টিক) শিশু সৃজনের করোনা ভাইরাস সম্পর্কে কোনো ধারণাই নেই। সামারসহ সারা বছর ওর স্কুল খোলা থাকে। সার্বক্ষণিক একটা রুটিনের মধ্যে থাকে সে। কিন্তু এখন যে শুধু ওর স্কুল বন্ধ তা নয়, ওর দেখাশোনার জন্য বাসায় যে সাহায্যকারী ছিলেন তিনিসহ থেরাপিস্ট ও নার্সের আসাও বন্ধ। বাসার বাইরে যেতে না পারায় সৃজন খুব বিরক্ত।’
মনিজা রহমান বললেন, ‘বারবার জুতা পরে সে বাইরে যেতে চায়। না নিয়ে গেলে রেগে যায়। ওর স্কুলের শিক্ষকেরা গুগলে ওর ক্লাস নেয়,স্কুলের শিক্ষক ও থেরাপিস্টরা মাঝেমধ্যে ফেসটাইমে ফোন করে ওর সঙ্গে কথা বলতে চান। কিন্তু ছেলের একাজগুলো অপছন্দ। স্কুলের পড়া কেন আইপ্যাডে—এটা ও কোনোভাবে মেনে নিতে পারে না। আসলে কোনো ধরনের পরিবর্তন ওকে ক্ষুব্ধ করে।’
ছেলের খাওয়াদাওয়া প্রসঙ্গে মনিজা রহমান বললেন, ছেলের প্রিয় খাবারের মধ্যে আছে চিপস, চানাচুর ও ফ্রাইড চিকেন। আগে স্কুলে থাকার কারণে সারাক্ষণ এ খাবারগুলো খাওয়ার সুযোগ পেত না। এখন বাসায় থাকায় একটু পরপর খেতে চায়। খাবার দিতে দেরি করলে খেপে যায়। খামচি দেয়, কামড় দেয়, মারে। মনিজা আক্ষেপ করে বললেন, ‘বাবা-মা, ভাইকে মেরে আবার ছেলে উল্টো কাঁদে। কিছুক্ষণ পরে আমাদের জড়িয়ে চুমু খায়। আসলে ও যে একটা খারাপ কাজ করেছে, এটা সে বুঝতে পারে। অনেক সময় হতাশা থেকেও কাজটা করে ও। পানি নিয়ে খেলা করা, বাথরুমে গিয়ে শ্যাম্পু, ফোম নষ্ট করাসহ কাজগুলো করছে বলে সব সময় চোখে চোখে রাখতে হয়।’
জাতিসংঘ ২ এপ্রিলকে ‘বিশ্ব অটিজম সচেতনতা দিবস’ হিসেবে ঘোষণা করেছে। এপ্রিল মাস অটিজম সচেতনতা মাস হিসেবে পালিত হয়। তবে এবার করোনাভাইরাসের বিস্তারে দিবস ও মাস নিয়ে বিশ্বের কোনো দেশেই আনুষ্ঠানিক কার্যক্রম পরিচালিত হচ্ছে না।
বাংলাদেশের পুরান ঢাকার আরেক মা নাসরিন আহমেদ অটিস্টিক যমজ সন্তান অনন্ত ও দূরন্তকে নিয়ে সংগ্রাম করছেন। করোনাকালে ২০ বছর বয়সী দুই মেয়েকে নিয়ে এই মায়ের সংগ্রামের মাত্রাটা বেড়েছে।
টেলিফোনে নাসরিন আহমেদ কান্নার জন্য কিছুক্ষণ কথাই বলতে পারলেন না। পাঁচ বছর আগে নাসরিন আহমেদের স্বামী মারা গেছেন। স্বামীর রেখে যাওয়া সঞ্চয়পত্র, ব্যাংকে রাখা কিছু টাকা, এক ভাইয়ের সহায়তা, জাকাতের টাকাসহ বিভিন্ন ব্যক্তির সহায়তা দিয়েই দুই মেয়েকে নিয়ে দিন পার করেন নাসরিন আহমেদ। করোনাভাইরাস বিস্তারে অনেকেই সাহায্য করতে চেয়েও সাহায্য করতে পারেননি। অন্যদিকে দুই মেয়েকে সারাক্ষণ ঘরে রাখাও কষ্টকর হয়ে যাচ্ছে। দুই মেয়ে বেশির ভাগ সময়ই অস্থির থাকছেন।
নাসরিন আহমেদ বললেন, ‘আমার মেয়েরা ভালো জামা পরতে চায়। ভালো খাবার খেতে চায়। দুই মেয়ের পিরিয়ড বা মাসিকের সময় দুই প্যাকেট স্যানিটারি প্যাড কিনতে হয়। প্যাড পরিয়ে দেওয়া, কাপড় ধুয়ে দেওয়া সব কাজ করে দিতে হয়। ছবি এঁকে মেয়েরা প্রধানমন্ত্রী শেখ হাসিনার হাত থেকে পুরস্কারও নিয়েছে। মেয়েরা ভালো গান গায়। কিন্তু গান বা ছবি আঁকার পেছনে খরচ করলে মেয়েদের মুখে খাবার তুলে দিতে কষ্ট হয়। এই কথাগুলো তো আর জনে জনে বলতে পারি না। চাইলেই সবার কাছে হাত পেতে সাহায্য চাইতে পারি না। আমার শরীর ঠিক থাকে না। মাথা কাজ করে না। আমার যে কষ্ট তা বাইরের কেউ তা বুঝতে পারবে না।’
রাজধানীর গোপীবাগের আরেক মা শাফাতুন নেসা। তাঁর ৩২ বছর বয়সী বড় মেয়ে সুমাইয়া সেরিব্রাল পালসির কারণে একা হাঁটতে পারেন না। ওয়াকারের সাহায্যে হাঁটেন। এই মেয়ে স্ট্যামফোর্ড ইউনিভার্সিটির ফার্মেসি বিভাগ থেকে পাস করে বর্তমানে এসেনশিয়াল ড্রাগ কোম্পানিতে চাকরি করছেন। শাফাতুন নেসা বা তাঁর স্বামী মেয়েকে অফিসে আনা–নেওয়ার দায়িত্ব পালন করেন। শাফাতুন নেসার সংগ্রামের গল্পটার এখানেই ইতি টানা সম্ভব না। তাঁর ২২ বছর বয়সী ছেলে আহমেদ ফাহিম অটিস্টিক। এই ছেলের যখন মন চাইবে বাসা থেকে বের হবেই। করোনাভাইরাসের বিস্তারের এই সময় বাসার গেটের বাইরে ভ্যানে করে সবজি বিক্রেতা, চা দোকানের আড্ডা—যেকোনো জায়গা থেকে ছেলে সংক্রমিত হতে পারে। কিন্তু ছেলেকে তো আর এই ভাইরাস নিয়ে বোঝানোর কোনো উপায় নেই।
শাফাতুন নেসা বললেন, ‘ছেলেকে নিয়ে আমরা অসহ্য হয়ে গেছি। তার বায়না মেটাতে না পারলেই সে কামড় দিয়ে শরীরের গোশত তুলে ফেলে।’
অনলাইন কার্যক্রমকে গুরুত্ব দিলেন তাঁরাপিএফডিএ-ভকেশনাল ট্রেনিং সেন্টারের প্রতিষ্ঠাতা প্রেসিডেন্ট সাজিদা রহমান (ড্যানি)। ২০১৪ সাল থেকে অটিজম ও স্নায়ুবিক প্রতিবন্ধিতায় আক্রান্ত (১১ বছর বয়স থেকে শুরু করে যেকোনো বয়সের ছেলেমেয়ে) ছেলেমেয়েদের স্বাবলম্বী করে গড়ে তুলতে কাজ করছে বেসরকারি এ প্রতিষ্ঠানটি। সাজিদা রহমানের আরেকটি পরিচয় তিনি ২৬ বছর বয়সী অটিস্টিক সিয়ামুল করিমের মা। ছেলেকে তিনি একাই বড় করেছেন। ছেলে এ লেভেল সম্পন্ন করে শাহজালাল আন্তর্জাতিক বিমানবন্দরে পর্যটনের ডিউটি ফ্রি শপে কাজ করেন। তবে বর্তমানে কাজ বন্ধ করে বাসায় বসে অনলাইনে কম্পিউটার প্রশিক্ষণ নেওয়াসহ বিভিন্ন প্রশিক্ষণ নিচ্ছেন।
সাজিদা রহমান জানালেন, পিএফডিএ-ভোকেশনাল ট্রেনিং সেন্টার করোনাভাইরাসের বিস্তারের শুরু থেকেই অনলাইন কার্যক্রম চালু করেছে। শিক্ষকেরা নিজের বাসায় থেকে ‘অনলাইনের’ মাধ্যমে তাঁর নিজের গ্রুপের ছাত্র ও প্রশিক্ষণার্থীদের নিয়মিত ক্লাস করাচ্ছেন। প্রতিদিন সকাল ৯টা থেকে বিকেল ৫টা পর্যন্ত অনলাইনে ক্লাস হচ্ছে। শিক্ষার্থীদের নিয়মিত কাজের মূল্যায়ন, ‘ইনডিভিজুয়্যাল টার্গেট প্ল্যান (আইটিপি) তৈরি, কেয়ার গিভারদের কাজের দক্ষতার মূল্যায়ন, অভিভাবকদের সঙ্গে যোগাযোগ, বিশেষজ্ঞ চিকিৎসকদের সঙ্গে রেফারাল সম্পর্ক তৈরিসহ সব কার্যক্রমই চলমান। ফলে অভিভাবক, শিক্ষক-শিক্ষার্থী কেউ অবসর পাচ্ছেন না। সিলেবাসে শিক্ষার্থীদের বাসার কাজ শেখানোর বিষয়টিতে গুরুত্ব দেওয়া হচ্ছে। আর সাধারণ ছুটিতে বাবারাও বাসায় থাকার সুযোগ পাচ্ছেন, অনেক বাবা সন্তানকে আলুভর্তা মাখানো, ঘর মোছার মতো কাজগুলো শেখাতে গিয়ে বুঝতে পারছেন, এই ধরনের সন্তানের পেছনে একেকজন মাকে কতটা সময় দিতে হয় ও পরিশ্রম করতে হয়। করোনাভাইরাসের বিস্তার প্রতিরোধে বাইরে যাওয়া যাবে না বা ভাইরাস সম্পর্কে একেকজনকে হয়তো এক হাজারবারও একই কথা বলতে হচ্ছে।
সাজিদা রহমান বললেন, নিম্ন আয়ের অনেক অভিভাবকের পক্ষে সন্তানকে অনলাইনে ক্লাস করানো সম্ভব হচ্ছে না। ওই অভিভাবকদের সঙ্গে টেলিফোনে যোগাযোগ করা হচ্ছে।
অটিস্টিকসহ স্নায়ুবিক প্রতিবন্ধিতা আছে—এমন শিক্ষার্থীদের জন্য (৩ বছর বয়স থেকে ভর্তি শুরু) তরী ফাউন্ডেশন ও এ ফাউন্ডেশনের অঙ্গসংগঠন স্কুল ফর গিফটেড চিলড্রেন ঢাকা এবং রাজশাহীতে স্কুল পরিচালনা করছে। এ দুটি সংগঠনের পরিচালক মারুফা হোসেন। সংগঠন দুটিতে মোট শিক্ষার্থী প্রায় সাড়ে ৪০০। মারুফা হোসেনের মেয়ে আফিয়া কবীর সেরিব্রাল পালসিতে আক্রান্ত হওয়ায় হুইলচেয়ারে চলাফেরা করেন। আফিয়া নর্থ সাউথ ইউনিভার্সিটিতে আইন বিষয়ে অনার্স করছেন।
মারুফা হোসেনের সংগঠন দুটিও করোনাকালে অনলাইন কার্যক্রমের বিষয়টিতে গুরুত্ব দিচ্ছে। মারুফা হোসেন বললেন, করোনাভাইরাসের বিস্তারের বিষয়টি অভিভাবকদের অন্য ধরনের চ্যালেঞ্জের মুখোমুখি দাঁড় করিয়েছে। অভিভাবকদের করণীয় হচ্ছে সন্তানের বুদ্ধির লেভেল অনুযায়ী করোনাভাইরাসের বিষয়টি বুঝিয়ে বলা। এই ধরনের সন্তানদের শারীরিক বিভিন্ন ব্যায়ামের বিষয়টির দিকেও নজর রাখার আহ্বান জানালেন মারুফা হোসেন। আর তিনিও অন্য মায়েদের মতো করোনা বিস্তারের এই সময়ের সুফল হিসেবে সন্তানকে বেশি সময় দেওয়ার বিষয়টি উল্লেখ করলেন। তাঁর ভাষায়, অভিভাবকদের ‘ডাবল’ বা কয়েক গুণ বেশি পরিশ্রম করতে হলেও করোনাকালের এই সুযোগকে কাজে লাগিয়ে সন্তানকে বেশি সময় দিতে হবে।


",https://www.prothomalo.com/bangladesh/article/1651401,"
১৭ এপ্রিল ২০২০, ১৩:৪৩

							আপডেট:
১৭ এপ্রিল ২০২০, ১৪:৫১",Real
অভিযোগ শুনতে সীতাকুণ্ড থানায় অভিনব ব্যবস্থা,"

থানার মূল ফটকের একপাশে হেল্প ডেক্সের একটি বুথ। সেখানে রাখা হয়েছে একটি মাইক্রোফোন ও সাউন্ডবক্স। অন্যপাশে দায়িত্ব পালন করছেন একজন কনস্টেবল। কেউ অভিযোগ জানাতে বা পুলিশের সেবা চাইতে এলে ২৫ ফুট দূর থেকে মাইক্রোফোনে দায়িত্বরত কর্মকর্তার (ডিউটি অফিসার) সঙ্গে কথা বলবেন।
করোনাভাইরাসের বিস্তার ঠেকাতে দূরত্ব বজায় রাখার এই অভিনব ব্যবস্থা নেওয়া হয়েছে সীতাকুণ্ড থানায়।
সীতাকুণ্ড থানায় এখন কোনো সেবাপ্রার্থী যেতে চাইলে প্রথমে কারণ জিজ্ঞেস করেন হেল্প ডেস্কের পাশে থাকা কনস্টেবল। তিনি সেবা প্রার্থীকে বুথে পাঠিয়ে ডিউটি অফিসারের সঙ্গে কথা বলতে বলেন। মাইক্রোফোনে সেবাপ্রার্থী তাঁর অভিযোগের বিষয়টি বলবেন অন্তত ২৫ ফুট দূর থেকে। অপর প্রান্তে ডিউটি অফিসার তা শুনবেন। আবার ডিউটি অফিসার প্রতি–উত্তরে যা বলবেন, সেবা প্রার্থী তা শুনবেন।
করোনাভাইরাসের বিস্তার ঠেকাতে গত বুধবার থেকে এ ব্যতিক্রমী উদ্যেগ নিয়েছে সীতাকুণ্ড থানা।
থানা সুত্র জানায়, সীতাকুণ্ড থানা কার্যালয়ের ভেতর পুলিশ সদস্যদের ব্যারাক রয়েছে। একজন পুলিশ করোনাভাইরাসে সংক্রমিত হলে তা ভয়াবহ আকার ধারণ করতে পারে।
সীতাকুণ্ড থানার পরিদর্শক সুমন বনিক প্রথম আলোকে বলেন, থানায় আসা সেবাপ্রার্থীরা সবাই মামলা কিংবা সাধারণ ডায়েরি করেন না। অনেকে পরামর্শও নিতে আসেন। এ ছাড়া একজনের সঙ্গে অনেক লোক এসে থানায় ভিড় করেন। সেবাপ্রার্থীদের অবাধে ঘোরাফেরার ফলে পুলিশ সদস্যদের জন্য করোনাভাইরাস সংক্রমনের আশঙ্কা থাকে। তাই বুথটি মুল ফটকে বসানো হয়েছে।
সুমন বণিক বলেন, সেবাপ্রার্থী ও ডিউটি অফিসারের কথোপকথনে মামলা কিংবা সাধারণ ডায়েরির সিদ্ধান্ত হলে সেবাপ্রার্থী নিজে লিখে জমা দিতে পারেন কিংবা ডিউটি অফিসার তাঁর বয়ান শুনে লিখে দিতে পারেন। পরে নিরাপদ দুরত্ব বজায় রেখে তা গ্রহণ করে নথিভুক্ত করা হবে। সেবাপ্রার্থী চলে যাওয়ার পর বুথে জীবাণুনাশক স্প্রে ছড়াবেন দায়িত্বপ্রাপ্ত কনস্টেবল।
সম্প্রতি সীতাকুণ্ডে দুজন করোনাভাইরাসে আক্রান্ত হয়েছেন। তাঁরা এখন চিকিৎসাধীন।


",https://www.prothomalo.com/bangladesh/article/1651400,"
১৭ এপ্রিল ২০২০, ১৩:৩৯

							আপডেট:
১৭ এপ্রিল ২০২০, ১৪:০০",Real
খুলনায় শ্বাসকষ্টে তরুণের মৃত্যু,"

খুলনা মেডিকেল কলেজ হাসপাতালের ফ্লু কর্নারে এক তরুণের মৃত্যু হয়েছে। আজ শুক্রবার সকাল সাড়ে ১০টার দিকে শ্বাসকষ্টজনিত জটিলতায় তাঁর মৃত্যু হয়।
এর আগে সকাল সাড়ে নয়টায় ওই তরুণকে হাসপাতালে ভর্তি করা হয়েছিল। মারা যাওয়া ওই তরুণের বয়স ২৪ বছর। তাঁর বাড়ি খুলনা নগরের লবণচরা এলাকায়।
এ বিষয়ে খুলনা মেডিকেল কলেজ হাসপাতালের করোনা ইউনিটের চিকিৎসক শৈলেন্দ্রনাথ বিশ্বাস বলেন, করোনাভাইরাসের কারণে তৈরি করা ফ্লু কর্নারে ওই তরুণ ভর্তি ছিলেন। শ্বাসকষ্টে তিনি মারা গেছেন। তিনি করোনাভাইরাসে আক্রান্ত ছিলেন কি না, তা পরীক্ষার জন্য তাঁর নমুনা সংগ্রহ করা হয়েছে।


",https://www.prothomalo.com/bangladesh/article/1651399,"
১৭ এপ্রিল ২০২০, ১৩:৩৮

							আপডেট:
১৭ এপ্রিল ২০২০, ১৩:৩৯",Real
চিকিৎসকদের বের না হতে বাড়িওয়ালাদের চাপ,"

ময়মনসিংহের বিভিন্ন হাসপাতালের চিকিৎসকদের বাড়িতে থাকতে বাড়িওয়ালারা চাপ দিচ্ছেন বলে অভিযোগ উঠেছে। মূলত করোনা-আতঙ্কে বাড়িওয়ালারা চিকিৎসকদের হাসপাতাল বা অন্য কোথাও থাকতে বলছেন। গত কয়েক দিনে স্বাধীনতা চিকিৎসক পরিষদের (স্বাচিপ) ময়মনসিংহ শাখায় এমন অর্ধশতাধিক অভিযোগ জমা হওয়ার খবর পাওয়া গেছে।
চিকিৎসক ও স্বাস্থ্যকর্মীদের চিকিৎসা কার্যক্রম গতিশীল রাখার জন্য এবং যেকোনো সমস্যা ও বিব্রতকর পরিস্থিতি এড়াতে স্বাচিপ একটি সমন্বয়ক সেল চালু করেছে। এই সেলের ময়মনসিংহ বিভাগের দায়িত্বে আছেন বাংলাদেশ মেডিকেল অ্যাসোসিয়েশন (বিএমএ) ময়মনসিংহ শাখার সভাপতি ও চিকিৎসক মতিউর রহমান ভূঁইয়া। তিনি জানান, শহরে বসবাসরত অর্ধশতাধিক চিকিৎসক কয়েক দিন ধরে মুঠোফোনের মাধ্যমে তাঁকে এসব অভিযোগ জানিয়েছেন।
জানা যায়, ময়মনসিংহ শহরের বিভিন্ন হাসপাতালে কর্মরত চিকিৎসকদের অধিকাংশই ভাড়া বাসায় থাকেন। চিকিৎসকেরা বলছেন, হাসপাতালে করোনায় আক্রান্ত অনেক রোগী চিকিৎসা নিচ্ছেন। নিজেদের ঝুঁকি নিয়ে তাঁদের চিকিৎসা দিতে হয়। বাড়িওয়ালারা মনে করছেন, হাসপাতালে দায়িত্ব পালন করায় চিকিৎসকেরাও করোনায় আক্রান্ত হওয়ার ঝুঁকিতে আছেন। আবার তাঁদের মাধ্যমে ভাড়া বাসার অন্যরাও সংক্রমিত হতে পারেন। এ জন্য তাঁরা বাড়িতে না থাকতে মানসিক চাপ দিচ্ছেন।
গত সোমবার জেলার গফরগাঁও উপজেলা স্বাস্থ্য কমপ্লেক্সের দুজন চিকিৎসক করোনায় আক্রান্ত হন। আগে করোনায় আক্রান্ত এক রোগীকে চিকিৎসা দেওয়ায় তাঁরা সংক্রমিত হয়েছিলেন বলে ধারণা করা হচ্ছে। ওই হাসপাতালে গত বুধবার আরও তিন স্বাস্থ্যকর্মীর করোনায় আক্রান্ত হওয়ার খবর পাওয়া যায়।
এর আগে গত রোববার লকডাউন করা হয় ময়মনসিংহ মেডিকেল কলেজ হাসপাতালের মেডিসিন বিভাগ। গত শনিবার রাতে ময়মনসিংহ শহরের নয়াপাড়া এলাকায় এক নারী চিকিৎসকের সঙ্গে স্থানীয় কাউন্সিলর, বাড়ির মালিক ও এলাকাবাসীর দুর্ব্যবহার করার অভিযোগ ওঠে। ওই চিকিৎসক ভাড়া বাসায় কোয়ারেন্টিনে ছিলেন। চলতি সপ্তাহে চিকিৎসকদের আক্রান্ত হওয়ার এসব তথ্য ছড়িয়ে পড়ার পরই বাড়িওয়ালারা তাঁদের বাড়িতে ভাড়া থাকা চিকিৎসকদের বাইরে থাকতে মানসিক চাপ দিচ্ছেন বলে অভিযোগ ওঠে।
নাম প্রকাশ না করার শর্তে ভুক্তভোগী কয়েকজন চিকিৎসক বলেন, হাসপাতালে যতক্ষণ থাকা হয়, ততক্ষণ সর্বোচ্চ সতর্কতা অবলম্বন করে রোগীদের চিকিৎসা দেন তাঁরা। এরপরও চিকিৎসকদের আক্রান্ত হওয়ার আশঙ্কা উড়িয়ে দেওয়া যাবে না। কিন্তু বাড়িওয়ালারা যেভাবে মানসিক চাপ দেওয়া শুরু করেছেন, তাতে নিজেদের স্বাভাবিক রাখা কঠিন হয়ে পড়েছে।
এমন ঘটনায় উদ্বেগ প্রকাশ করে সুশাসনের জন্য নাগরিক (সুজন) ময়মনসিংহ মহানগর শাখার সম্পাদক আলী ইউসুফ বলেন, চিকিৎসকদের প্রতি বাড়িওয়ালাদের মানবিক আচরণ করতে হবে ও সহানুভূতিশীল হতে হবে। যেসব বাড়িওয়ালা এমন অন্যায় আচরণ করছেন, তাঁদের সামাজিকভাবে বয়কট করা উচিত। আর এমন সমস্যা থেকে উত্তরণের জন্য ঢাকার মতো ময়মনসিংহের চিকিৎসকদের জন্য শহরের বিভিন্ন হোটেল বরাদ্দের দাবি জানিয়েছেনে বিএমএ ময়মনসিংহ শাখার সাধারণ সম্পাদক ও চিকিৎসক হোসেন আহাম্মদ গোলন্দাজ।
এ বিষয়ে জানতে চাইলে সিভিল সার্জন এ বি এম মশিউল আলম জানান, ময়মনসিংহ মেডিকেল কলেজ হাসপাতালে ৩৬১ জন চিকিৎসক এবং অন্যান্য উপজেলায় ২৬৫ জন চিকিৎসক কর্মরত। আর নার্স কর্মরত আছেন ৯ শতাধিক। করোনা দুর্যোগ মোকাবিলায় তাঁরা প্রত্যেকেই সচেষ্ট আছেন। তাই তাঁদের তাড়িয়ে না দিয়ে সব বাড়িওয়ালার তাঁদের কাজে সমর্থন ও উৎসাহ দেওয়া উচিত।


",https://www.prothomalo.com/bangladesh/article/1651398,"
১৭ এপ্রিল ২০২০, ১৩:৩৬

							আপডেট:
১৭ এপ্রিল ২০২০, ১৩:৫৬",Real
"হাসপাতালের বারান্দায় পড়ে ছিলেন যুবক, আসেননি স্বজনেরা","

সুনামগঞ্জের ছাতক উপজেলা স্বাস্থ্য কমপ্লেক্সের বারান্দার মেঝেতে গতকাল বৃহস্পতিবার রাতে অচেতন অবস্থায় পড়ে ছিলেন এক যুবক। তাঁর শরীরে প্রচণ্ড জ্বরের সঙ্গে ছিল সর্দি ও কাশি। প্রাথমিক চিকিৎসা দেওয়ার পর তাঁর জ্ঞান ফেরে। এরই মধ্যে চারদিকে ছড়িয়ে পড়ে করোনার আতঙ্ক। বিষয়টি জানানো হয় উপজেলা প্রশাসনকে।
একপর্যায়ে উপজেলা নির্বাহী কর্মকর্তা (ইউএনও) এবং উপজেলা স্বাস্থ্য ও পরিবার পরিকল্পনা কর্মকর্তা মিলে সিদ্ধান্ত নেন ওই যুবককে সিলেটে করোনাভাইরাসে আক্রান্ত রোগীদের চিকিৎসাকেন্দ্র শহীদ ডা. শামসুদ্দিন হাসপাতালে পাঠানোর। স্থানীয় ইউনিয়ন পরিষদের (ইউপি) চেয়ারম্যানের মাধ্যমে যোগাযোগ করা হয় তাঁর পরিবারের সদস্যদের সঙ্গে। কিন্তু দুই ঘণ্টা চেষ্টার পরও তাঁর বাবা, ভাই কিংবা পরিবারের কাউকে আনা যায়নি। করোনাভাইরাসে সংক্রমিত হয়ে পড়ার ভয়ে ওই যুবকের স্বজনেরা কেউ আসতে চাননি। পরে রাত ১১টার দিকে একজন স্বাস্থ্যকর্মীকে দিয়ে তাঁকে সিলেটে পাঠানো হয়।
ছাতক উপজেলা প্রশাসন ও স্বাস্থ্য কমপ্লেক্স সূত্র জানায়, ওই যুবক (২৫) ঢাকার কেরানীগঞ্জে একটি প্লাস্টিক কারখানায় কাজ করতেন। গত ২৫ মার্চ তিনি ছাতকে নিজের বাড়িতে আসেন। এরপর তিনি ছিলেন তাঁর বোনের বাড়ি ছাতকের আরেকটি গ্রামে। গতকাল রাত সাড়ে আটটার দিকে তিনি উপজেলা স্বাস্থ্য কমপ্লেক্সে যান।
ওই যুবক চিকিৎসকদের জানান, তিনি কয়েক দিন ধরে জ্বর ও সর্দিতে ভুগছেন। এত দিন বাড়িতেই ছিলেন। এখন অবস্থার অবনতি হাওয়ায় তিনি হাসপাতালে একাই এসেছেন। হাসপাতালে আসার পর শারীরিক দুর্বলতার কারণে দাঁড়িয়ে থাকতে পারছিলেন না। এরপর কী হয়েছে তিনি আর বুঝতে পারেননি।
ছাতক উপজেলা স্বাস্থ্য কমপ্লেক্সের এক কর্মচারী জানান, ওই যুবকের জ্বর, সর্দি, কাশি আছে শুনে সবার মধ্যে আতঙ্ক দেখা দেয়। স্বাস্থ্য কমপ্লেক্সের লোকজন ছাড়া অন্য যাঁরা ছিলেন, তাঁরা যে যেভাবে পেরেছেন হাসপাতাল ছেড়েছেন। একপর্যায়ে ছাতক শহরেও আতঙ্ক ছড়িয়ে পড়ে। পরে বিষয়টি উপজেলা প্রশাসনকে জানানো হয়।
ছাতক পৌর শহরের নোয়ারাই এলাকার বাসিন্দা ও ছাতক উপজেলা প্রেসক্লাবের সভাপতি সৈয়দ হারুন অর রশিদ বলেন, ছাতকে করোনা রোগী পাওয়া গেছে—এমন খবর মুহূর্তেই ছড়িয়ে পড়ে শহরে। এতে স্থানীয় লোকজন আতঙ্কিত হয়ে পড়েন। আগে লকডাউনের মধ্যেও শহরে কিছু মানুষের ঘোরাফেরা ছিল। কিন্তু করোনা রোগী পাওয়ার খবরে পুরো শহরে নীরবতা নেমে আসে।
ছাতক উপজেলা স্বাস্থ্য ও পরিবার পরিকল্পনা কর্মকর্তা রাজীব চক্রবর্তী বলেন, ওই যুবক একাই এসেছিলেন। তাঁর শরীরে করোনাভাইরাস সংক্রমণের উপসর্গ আছে। তাঁকে প্রাথমিক চিকিৎসা দেওয়ার পর সিলেটে পাঠানো হয়েছে। পরিবারের লোকজনের জন্য দুই ঘণ্টা অপেক্ষা করার পরও তাঁরা কেউ না আসায় একজন স্বাস্থ্যকর্মী দিয়ে পরে তাঁকে সিলেটে পাঠানো হয়। নিয়ম অনুযায়ী তাঁকে প্রথমে সুনামগঞ্জ জেলা সদরে পাঠানোর কথা। যেহেতু ছাতক সিলেটের কাছাকাছি, তাই ইউএনও ও জেলা সিভিল সার্জনের সঙ্গে কথা বলে তাঁকে সরাসরি সিলেটে পাঠানোর ব্যবস্থা করা হয়েছে।
ছাতকের ইউএনও মো. গোলাম কবির বলেন, প্রশাসনের পক্ষ থেকে একটি গাড়ির ব্যবস্থা করে গতকাল রাত ১১টায় তাঁকে সিলেট পাঠানো হয়। সেখানেই তাঁর নমুনা সংগ্রহ ও প্রয়োজনীয় চিকিৎসা হবে। নমুনা পরীক্ষার পরই আসলে তিনি করোনাভাইরাসে আক্রান্ত কি না, তা জানা যাবে।


",https://www.prothomalo.com/bangladesh/article/1651397,"
১৭ এপ্রিল ২০২০, ১৩:৩৪

							আপডেট:
১৭ এপ্রিল ২০২০, ১৩:৩৬",Real
মাহমুদউল্লাহর যে কীর্তি মনে করিয়ে দিল আইসিসি,"

করোনা-কালে ঘরে বসে ক্রিকেটপ্রেমীদের সময় কাটানোই কষ্টকর। প্রতিদিন খেলা দেখার অভ্যাস কাটা পড়েছে। খেলাধুলার সংস্থাগুলো তাই সামাজিক যোগাযোগমাধ্যমে ভক্তদের ব্যস্ত রাখার চেষ্টা করছে। নানা মজার ঘটনা শেয়ার করছে তারা। ভক্তদের জন্য থাকছে কুইজও।পরশু আইসিসি যেমন তাদের অফিশিয়াল টুইটার অ্যাকাউন্টে একটি প্রশ্ন করেছিল, আর সেখানে জড়িয়ে আছে বাংলাদেশের নাম।
নিউজিল্যান্ডের সাবেক অলরাউন্ডার জন রিডের একটি ছবি পোস্ট করে আইসিসি। ক্যাপশনে লেখা হয়, 'টেস্টে প্রথম খেলোয়াড় হিসেবে সেঞ্চুরি, ইনিংসে ৫ উইকেট এবং স্টাম্পিংয়ে রেকর্ড গড়েছিলেন জন রিড। বলতে হবে তাঁর পর একমাত্র খেলোয়াড় হিসেবে আর কার দখলে রয়েছে এ কীর্তি?' আইসিসি আজ সামাজিক যোগাযোগমাধ্যম ফেসবুকে জবাবটা দিয়ে দিলেও অনেকে হয়তো তার আগেই ধরে ফেলেছেন। বিশেষ করে ক্রিকেট পোকা হলে তো কথাই নেই। রিডের পর দ্বিতীয় ক্রিকেটার হিসেবে এই কীর্তি রয়েছে মাহমুদউল্লাহর। টেস্টে চারটি সেঞ্চুরি রয়েছে তাঁর। পেয়েছেন ইনিংসে ৫ উইকেটের দেখাও। ২০০৯ সালে কিংস্টনে অভিষেকে ওয়েস্ট ইন্ডিজের দ্বিতীয় ইনিংসে ৫ উইকেট নিয়েছিলেন তিনি। এবার বাদ রইল স্টাম্পিং। মাহমুদউল্লাহ ব্যাটিং-বোলিং করলেও কিপিং গ্লাভসে তাঁকে উইকেটের পেছনে দেখাটা বিরলই বটে। সেটিও আবার আন্তর্জাতিক ক্রিকেটে! আছে। এমন ঘটনাও ঘটেছে। সেটিও বেশি দিন আগের কথা না। ২০১৫ সালে পাকিস্তানের বিপক্ষে খুলনা টেস্টের চতুর্থ দিনে কিপিং গ্লাভস পরে উইকেটের পেছনে দাঁড়াতে হয়েছিল মাহমুদউল্লাহকে। নিয়মিত উইকেটরক্ষক মুশফিকুর রহিম চোট পাওয়ায় কিপিং করছিলেন ইমরুল কায়েস। এক শ-র বেশি ওভার কিপিং করার পর আর পারছিলেন না এই ওপেনার। কারণ, বাংলাদেশের দ্বিতীয় ইনিংসে তাঁকে ব্যাট করতে হতো (সেই ইনিংসে ১৫০ রান করেন ইমরুল)। মাহমুদউল্লাহকে তিনি বলেছিলেন, 'কাউকে (কিপিং) গ্লাভস পরতে হবে। আমার তো সামনে ব্যাটিং করতে হবে। একটু ভাবা দরকার।' অগত্যা মাহমুদউল্লাহ কিপিং গ্লাভস পরে দাঁড়িয়ে যান উইকেটের পেছনে। তাইজুল ইসলামের বলে পাকিস্তানের দশম ব্যাটসম্যান জুলফিকার বাবরকে স্টাম্পিং করেন মাহমুদউল্লাহ। অবশ্য এই আউটে তাঁর ভূমিকা ছিল খুব কমই। জুলফিকার এগিয়ে মারতে গেলে বল তাঁর পায়ে লেগে নিচু হয়ে মাহমুদউল্লাহর প্যাডে লেগে ভেঙে দেয় স্টাম্প। ওই ম্যাচে ফিল্ডার হিসেবেও ক্যাচ নিয়েছিলেন বর্তমানে টেস্ট দলের বাইরে থাকা মাহমুদউল্লাহ। টেস্ট ইতিহাসে এক ইনিংসে উইকেটরক্ষক হিসেবে স্টাম্পিং ও ফিল্ডার হিসেবে ক্যাচ নেওয়ার কীর্তি আর কারও আছে কি না তা গবেষণার বিষয়।  টেস্ট ইতিহাসে জন রিড ও মাহমুদউল্লাহই দুই ক্রিকেটার যাদের সেঞ্চুরি, ইনিংসে ৫ উইকেট ও স্টাম্পিং আছে। ১৯৫৮ সালে ম্যানচেস্টার টেস্টে বিকল্প উইকেটরক্ষক হিসেবে স্টাম্পিং করেছিলেন সে ম্যাচে নিউজিল্যান্ডের অধিনায়ক রিড। ৬ সেঞ্চুরি এবং ইনিংসে একবার ৫ উইকেট নিয়েছেন তিনি। ঠিক মাহমুদউল্লাহর মতোই স্টাম্পিং করেছিলেন বাংলাদেশের আরও এক বিকল্প উইকেটরক্ষক। সেটিও অভিষেক টেস্টেই। বাংলাদেশের টেস্ট ইতিহাসের প্রথম ডিসমিসালটি যে এক বিকল্প উইকেটরক্ষকেরই! ২০০০ সালে বঙ্গবন্ধু স্টেডিয়ামে ভারতের প্রথম ইনিংসে সাবা করিমকে প্রায় একইভাবে স্টাম্পিং করেছিলেন শাহরিয়ার হোসেন বিদ্যুৎ। বাংলাদেশ দলের বিকল্প উইকেটরক্ষক হিসেবে আউট করার নজির গড়েছেন আরও দুজন—মেহরাব হোসেন অপি ও রাজিন


",https://www.prothomalo.com/bangladesh/article/1651396,"
১৭ এপ্রিল ২০২০, ১৩:০০

							আপডেট:
১৭ এপ্রিল ২০২০, ১৩:৩৩",Real
সপ্তদশীর মানবিকতায় অবাক বৃদ্ধ,"

করোনামহামারির কারণে বিশ্বজুড়ে মানুষ এখন কঠিন এক সময় পার করছে। মানুষে মানুষে সামাজিক দূরত্ব বজায় রাখতে গিয়ে মানসিক দূরত্ব তৈরি হচ্ছে কিনা এমন প্রশ্ন উঠতেই পারে। তবে এই সংকটের সময়ে অনেক মানুষ মানবিকতার এমন সব উদাহরণ তৈরি করছেন তাতে বলা যায়, মানুষ মানুষের জন্য।
যুক্তরাষ্ট্রের টেনেসি অঙ্গরাজ্যের জর্জটাউনে একটি ছোট্ট গ্রোসারি স্টোর (মুদি দোকান) থেকে প্রয়োজনীয় জিনিস কিনতে যান প্রবীণ বাসিন্দা লেন ম্যাককিল। করোনাভাইরাস মহামারি ছড়িয়ে পড়ার কারণে বাড়ি থেকে খুব বেশি বের হতে পারছিলেন না লেন। রোজগারের পথও বন্ধ। সম্প্রতি মেইলে সরকারি ভাতার একটা চেক পান তিনি। চেকটা পেয়ে কিছু খাবার আর নিত্য প্রয়োজনীয় জিনিস কিনতে যান গ্রোসারি স্টোরে। যেহেতু এই পরিস্থিতে বের হওয়া সমস্যা তাই একটু বেশি করে কিনে রাখতে চাইছিলেন তিনি। দোকানে গিয়ে বেশ কিছু জিনিস কিনে মূল্য পরিশোধ করতে গিয়ে দেখেন ১৭৩ ডলার হয়েছে। তার কাছে ওতো ডলার নেই, আবার সিনিয়র নাগরিকদের ছাড়ের সময়টাও মিস করেছেন তিনি। কী করবেন ভাবছেন। সে সময় তাকে অবাক করে দেন বিল কাউন্টারে থাকা কিশোরী মেয়েটি।
১৭ বছরের কিশোরী এলিজাবেথ টেইলর ওই স্টোরের ক্যাশে কাজ করেন। সে যখন দেখল বৃদ্ধ ম্যাককিলের কাছে ১৭৩ ডলার নেই, সঙ্গে সঙ্গে তা নিজের অর্থ দিয়ে পরিশোধের কথা ভাবল সে। ম্যাককিলের কাছে ছিল ১৪০ ডলার। তিনি ভাবলেন কিছু পণ্য কেনা বাদ দিই। তিনি এলিজাবেথকে সেটি বললেনও। তবে এলিজাবেথ চটপট জবাব দিল, না না, এটা নিয়ে ভাববেন না। এর জন্য অর্থ প্রদান করা হয়েছে। ম্যাককিল অবাক হয়ে যান, কে এগুলোর মূল্য পরিশোধ করল? এলিজাবেথ জানায়, এগুলো দৈনন্দিনের প্রয়োজনীয় জিনিস। তাই সে বুঝতে পারছে এগুলো না কেনা ঠিক হবে না। এজন্য সে নিজের কাছ থেকে এগুলোর মূল্য পরিশোধ করে দিয়েছে।
ম্যাককিলকে বিস্মিত করে কিশোরী মেয়েটির এই বদান্যতা। কিশোর বয়সের কারও কাছে প্রতিটি পয়সার মূল্য কত তা তিনি জানেন। তাঁর মনে হলো, কিশোরীটি যেন এক দেবদূত। দিনের আলো।
এলিজাবেথের এই মানবিকতাবোধ গণমাধ্যমের কানে পৌঁছায়। অনেক পত্রিকাতেই ছাপা হয় তার এই গল্প। গুডনিউজ নেটওয়ার্কে প্রতিবেদন ছাপা হয় তাঁকে নিয়ে। সাংবাদিকেরা তার কাছে জানতে চান, কেন ওই বৃদ্ধ মানুষটিকে সাহায্য করলেন তিনি। এলিজাবেথ বলে, আমরা অনেক বৃদ্ধ মানুষকে দেখছি মুদি দোকানে জিনিস কিনতে আসছেন। অনেক দোকানেই জিনিসপত্র শেষ। প্রবীণ ব্যক্তিদের এ জন্য অনেক কষ্ট করতে হয়। তাই আমি যখন পারি তখনই সাহায্য করার চেষ্টা করি।


",https://www.prothomalo.com/bangladesh/article/1651395,"
১৭ এপ্রিল ২০২০, ১৩:২৮

							আপডেট:
১৭ এপ্রিল ২০২০, ১৪:১৪",Real
নতুন পর্যালোচনায় উহানে মৃতের সংখ্যা বাড়ল ৫০ শতাংশ,"

চীনের উহান করোনাভাইরাসের উৎপত্তিস্থল। সেখানে নতুন পর্যালোচনায় মৃতের তালিকায় আরও এক হাজার ২৯৯ জন যুক্ত হয়েছে। এতে উহানে করোনাভাইরাসে মৃতের সংখ্যা দাঁড়াচ্ছে ৩ হাজার ৮৬৯ জনে। অর্থাৎ, আগে জানানো মৃতের সংখ্যার চেয়ে পর্যালোচনায় আরও ৫০ শতাংশ বেশি মৃত পাওয়া গেছে।
চীন সরকারের পক্ষ থেকে শুক্রবার সামাজিক যোগাযোগের মাধ্যমে পোস্ট দিয়ে পর্যালোচনায় মৃতের সংখ্যা বাড়ার বিষয়টি স্বীকার করা হয়েছে। বলা হয়েছে, আগের সংখ্যা ভুল করে প্রকাশ করা হয়েছিল বা পুরো বিষয়টি সম্পূর্ণরূপে গণনায় ধরা হয়নি।
আল জাজিরার এক প্রতিবেদনে বলা হয়েছে, চীনা কর্তৃপক্ষ বলেছে, চিকিৎসা প্রতিষ্ঠানগুলো প্রতিবেদন দিতে দেরি করেছিল এবং অনেকে বাড়িতে মারা গেছেন তাই সম্পূর্ণ প্রতিবেদন শুরুতে দেওয়া যায়নি।
এই পর্যালোচনার ফলে চীনে মোট মৃতের সংখ্যা বেড়ে হয়েছে ৪ হাজার ৬৩২, যা আগের সংখ্যার চেয়ে ৩৯ শতাংশ বেশি।
বিশ্বের অনেক দেশ চীনের সমালোচনা করে বলেছে তারা করোনাভাইরাসের স্থানীয় প্রভাব সম্পর্কে সম্পূর্ণ উন্মুক্ত নয়। এ ভাইরাসে বিশ্বের এক লাখ ৪০ হাজারের বেশি মানুষ মারা গেছে এবং বিশ্বের অর্ধেকের বেশি মানুষ ঘরবন্দী।
পর্যালোচনার পরে উহানে নিশ্চিত সংক্রমণের সংখ্যা ৩২৫ বেড়ে হয়েছে ৫০ হাজার ৩৩৩ জন।
ফিন্যান্সিয়াল টাইমসকে দেওয়া এক সাক্ষাৎকারে ফ্রান্সের প্রেসিডেন্ট এমানুয়েল মাখোঁ বলেছেন, চীন মহামারিটি খুব ভালোভাবে ব্যবস্থাপনা করেছিল তা সরলভাবে ভাবলে হবে না। স্পষ্টভাবে এমন কিছু ঘটনা ঘটেছে যা আমরা জানি না।
এই সংশোধনী সম্ভবত ট্রাম্প প্রশাসনের চীনা অবিশ্বস্ততা সম্পর্কিত ক্রমবর্ধমান বিবরণে ভূমিকা রাখবে। এতে ফ্রান্স ও যুক্তরাজ্য সমর্থন দেবে।
এ মুহূর্তে বরিস জনসনের দায়িত্ব পালনকারী পররাষ্ট্রমন্ত্রী ডমিনিক রাব বলেছেন, বেইজিংয়ের জন্য কঠিন প্রশ্ন উঠবে।
এদিকে, বেইজিং ও মস্কোর পক্ষ থেকে অভিযোগ প্রত্যাখ্যান করা হয়েছে। রাশিয়ার প্রেসিডেন্ট ভ্লাদিমির পুতিন ‘কিছু লোকের চীনকে সমালোচনা করার প্রচেষ্টার’ নিন্দা করেছেন।


",https://www.prothomalo.com/bangladesh/article/1651394,"
১৭ এপ্রিল ২০২০, ১৩:২৫

							আপডেট:
১৭ এপ্রিল ২০২০, ১৩:২৭",Real
এক বিশ্বকাপজয়ীকে বিক্রি করে দিতে বললেন আরেক বিশ্বকাপজয়ী,"

নেইমারকে আবারও বার্সেলোনায় দেখতে চান রিভালদো। ব্রাজিলের হয়ে বিশ্বকাপ জেতা এ ফরোয়ার্ড নিজের সাবেক ক্লাবে আবারও দেখতে চান তাঁর দেশের সবচেয়ে বড় তারকাকে। প্রায় প্রতিদিনই নানাভাবে জানাচ্ছেন, কতটা উদ্‌গ্রীব হয়ে আছেন নেইমারের জন্য। সে জন্যই হয়তো বার্সেলোনাকে বলছেন, বিক্রি করে দাও ডেমবেলেকে।
নেইমারকে দলবদলের বিশ্ব রেকর্ড ভেঙে পিএসজি নিয়ে গিয়েছিল ২০১৭ সালে। সেই সুবাদে পাওয়া অর্থের একটা বড় অংশ খরচ হয়েছিল ওসমানে ডেমবেলেকে আনতে। এককালীন ১০৫ মিলিয়ন ইউরোর সঙ্গে শর্ত সাপেক্ষে আরও বেশ কিছু ইউরো খসাতে হয়েছে বার্সেলোনাকে। কিন্তু প্রায় তিন মৌসুম শেষেও ডেমবেলের কাছ থেকে প্রত্যাশিত পারফরম্যান্স পায়নি বার্সেলোনা। বিশ্বকাপজয়ী ফ্রেঞ্চ ফরোয়ার্ডকে তাই বিক্রি করে দিতে বলছেন রিভালদো। নিজের উত্তরসূরির ব্যাপারে তাঁর মন্তব্য, ‘ওসমানে ডেমবেলেকে বিক্রি করার সময় হয়েছে। প্রায় তিন বছর আগে বার্সেলোনাতে যোগ দিয়েছে ওসমানে ডেমবেলে। ক্লাবে থিতু হওয়ার প্রচুর সময় পেয়েছে সে। নিজের মূল্য বোঝানোর সুযোগ পেয়েছে। এখনো ও প্রতিশ্রুতিশীল। কিন্তু আমার ধারণা এই গ্রীষ্মেই বার্সেলোনার উচিত ওকে বিক্রি করে দেওয়া কিংবা অন্য যাদের কিনতে চাচ্ছে তাদের সঙ্গে অদলবদল করা।’
মাত্র ২২ বছর বয়স ডেমবেলের। এখনো যথেষ্ট সময় আছে তাঁর বিকশিত হওয়ার। রিভালদো সেটা মানছেন, তবে সাবেক বার্সেলোনা তারকার ধারণা সেটা অন্য কোনো ক্লাবেই সম্ভব, ‘ওর চোট ভাগ্য খুব বাজে, এটা দুর্ভাগ্যজনক। কিন্তু ওর মধ্যে চেষ্টার অভাব ছিল। ও প্রত্যাশা পূরণ করেনি এবং ওর উচিত অন্য কোনো ক্লাবে নিজের ক্যারিয়ার পুনরায় শুরু করা যেখানে সে আরও আত্মবিশ্বাসী হয়ে উঠবে এবং নিজের সেরাটা খেলতে পারবে।’ রিভালদো এরপরই প্রকাশ করে ফেলেছেন নিজের গোপন ইচ্ছের কথা, আর সেটা হলো নেইমারকে বার্সেলোনায় দেখার ইচ্ছে তাঁর। পরবর্তী দলবদলে বার্সেলোনার কী করা উচিত সে প্রসঙ্গে বলেছেন, ‘বার্সেলোনা সম্ভবত নেইমার ও লওতারো মার্টিনেজকে কিনতে চায়। তার মানে ডেমবেলের আগামী মৌসুমে দলে জায়গা পেতে কষ্ট হবে। এ ছাড়া, বার্সেলোনাকেও তো দলের সদস্য কমাতে হবে। নতুন খেলোয়াড় আনতে হলে কাউকে না কাউকে তো ছাড়তে হবে।’


",https://www.prothomalo.com/bangladesh/article/1651393,"
১৭ এপ্রিল ২০২০, ১৪:০০

							আপডেট:
১৭ এপ্রিল ২০২০, ১৪:০০",Real
ওরা কি দৃষ্টির অন্তরালে চলে যাচ্ছে,"

সারা পৃথিবীর দৃষ্টি এখন করোনাভাইরাস মোকাবিলার দিকে। এটিই যথার্থ দৃষ্টি। ধনী, দরিদ্র, সাদা, কালোনির্বিশেষে সব দেশের সব মানুষই করোনাভাইরাসের সর্বগ্রাসী আক্রমণের শিকার। এই কঠিন চ্যালেঞ্জের মুখে সবাইকে একসঙ্গে কাজ করতে হবে; সবার জন্যই সমান উদ্যোগ ও চেষ্টা নিতে হবে। প্রতিটি দেশকে এখন দুটি ক্ষেত্রে সংগ্রাম করতে হচ্ছে। প্রথম ক্ষেত্রটি স্বাস্থ্যগত, দ্বিতীয়টি অর্থনৈতিক। স্বাস্থ্যগত ক্ষেত্রে সব মানুষ কি করোনাভাইরাস রোধের ক্ষেত্রে এবং আক্রান্ত হলে চিকিৎসার ক্ষেত্রে সমান সুযোগ ও সুবিধা পাচ্ছে? দরিদ্র, অসহায়, বিত্তহীন, পিছিয়ে পড়া জনগোষ্ঠী কি সর্বজনীন স্বাস্থ্যসেবা ব্যবস্থার সুবিধাগুলো এত দিন পেয়ে এসেছে? এখনো কি পাচ্ছে? এই মানুষেরা যে দৃষ্টির অন্তরালে চলে যাচ্ছে, এটা তুলে ধরাই আমার আজকের লেখার বিষয়।
করোনা মহামারির প্রভাব অর্থনীতিতে নিশ্চিতভাবে পড়ছে; সামনের দিনগুলোতে তা আরও প্রকটভাবে দেখা দেবে। বিভিন্ন দেশের অর্থনৈতিক প্রণোদনা প্যাকেজ কি এসব ব্যক্তির জন্য বিশেষভাবে প্রযোজ্য? রোগব্যাধির ক্ষেত্রে অগ্রাধিকার ভিত্তিতে রোগীদের চিকিৎসার জন্য triage শব্দটি ব্যবহার করা হয়। অর্থাৎ যেসব রোগীর অবস্থা বেশি খারাপ, তাদের আলাদাভাবে বিশেষ চিকিৎসা দেওয়া। বিদেশের হাসপাতালগুলোতে এখন এই শব্দটির ব্যবহার দেখা যাচ্ছে। অর্থাৎ, তারা বেশ জটিল রোগীদের বিশেষ চিকিৎসা দিচ্ছে। বাংলাদেশে যদিও triage শব্দটির ব্যবহার দেখা যাচ্ছে না, তবে অলিখিতভাবে এটির ব্যবহার হচ্ছে ঠিক উল্টো অর্থে। অর্থাৎ দরিদ্র অসহায় মানুষেরা চিকিৎসাসেবা ও অর্থনৈতিক প্রণোদনা পাওয়ার ক্ষেত্রে বঞ্চিত হচ্ছে। তারা নীতিনির্ধারক, সরকারি আমলা, সচ্ছল ব্যবসায়ী, সচ্ছল চাকরিজীবী এমনকি সাহায্য সংস্থার দৃষ্টির অন্তরালে।
এবার আসা যাক অর্থনৈতিক বিষয়গুলোর দিকে। বৈশ্বিক আর্থিক খাতে ও বিশ্ব অর্থনীতির মন্দা শুরু হয়েছে আমেরিকা থেকে, ২০০৮ সালের প্রথম দিকে। এর প্রভাবে সারা পৃথিবীতে অর্থনৈতিক মন্দা ছড়িয়ে পড়েছিল। বাংলাদেশও সেই প্রভাবের বাইরে ছিল না। এবারের করোনার প্রভাবে অর্থনৈতিক মন্দা হবে আরও ব্যাপক ও দীর্ঘস্থায়ী। ইতিমধ্যে বিশ্বমন্দার আভাস পাওয়া যাচ্ছে। বাংলাদেশ সরকার ইতিমধ্যে অর্থনৈতিক প্যাকেজ গ্রহণ করেছে। এটা নিঃসন্দেহে ভালো উদ্যোগ; এর ইতিবাচক প্রভাব সম্পর্কে আমরা আশাবাদী। কিন্তু বিভিন্ন কার্যক্রম বাস্তবায়নের ক্ষেত্রে এটা হবে একটা বিরাট চ্যালেঞ্জ। প্রথমত, অর্থনৈতিক প্রণোদনাগুলো ব্যাংকনির্ভর। দ্বিতীয়ত, এগুলো বিভিন্ন প্রতিষ্ঠাননির্ভর ও আমলানির্ভর। বাংলাদেশে ব্যাংক ও অন্যান্য প্রতিষ্ঠানের দুর্বলতা সম্পর্কে আমরা জানি। তা ছাড়া রয়েছে দক্ষ, কর্মঠ, সৎ ও নিষ্ঠাবান লোকের অভাব। সর্বোপরি রয়েছে স্বচ্ছতা ও জবাবদিহির অভাব। সরকারি কার্যক্রমগুলো দরিদ্র, সহায়হীন, ভাষাহীন মানুষসহ আপামর জনসাধারণের উপকারে ঠিকভাবে পৌঁছাবে কি না এবং এ বিষয়ে সরকারের সদিচ্ছা কতটা থাকবে, সে বিষয়ে প্রশ্ন থেকে যায়। অপেক্ষাকৃত বড় ব্যবসায়ী, সমাজে প্রতিষ্ঠিত ও ক্ষমতার কাছাকাছি ব্যক্তিদের অর্থনৈতিক কর্মকাণ্ডের জন্যই বেশি সুবিধা পৌঁছাবে বলে প্রতীয়মান হয়।
পোশাকশিল্পের শ্রমিকসহ প্রাতিষ্ঠানিক খাতের শ্রমিকদের জন্য প্রণোদনা আছে। কিন্তু বাংলাদেশের অধিকাংশ শ্রমিকই অপ্রাতিষ্ঠানিক, যাঁরা কাজ করেন নানা অনানুষ্ঠানিক খাতে (informal sector)। বহু দিনমজুর, অস্থায়ী শ্রমিক ছোট দোকান ও ব্যবসাপ্রতিষ্ঠানে নির্দিষ্ট মজুরিতে কাজ করেন। তাঁদের জন্য কি কোনো সরকারি প্যাকেজ আছে? এখন তাঁদের আয়ের উৎস বন্ধ, কিন্তু তাঁদের ক্ষুধার জ্বালা কি থেমে গেছে? যেসব প্রবাসী শ্রমিক বিদেশে আটকে আছেন, তাঁদের অনেকের বেতনও সেখানে বন্ধ। তাঁদের পরিবার যারা দেশে আছে, তাদের আয়ের সংস্থান কোথায়? তাঁদের সংসার কীভাবে চলছে? এসব প্রবাসী শ্রমিকের জন্য প্যাকেজ কে দেবে? কৃষিশ্রমিকেরা কীভাবে ক্ষুধা নিবারণ করবেন?
পৃথিবীর কল্যাণমুখী দেশগুলোর মতো এ দেশে সামাজিক নিরাপত্তা ও বিমাব্যবস্থা নেই। তাই এখন সামাজিক সুরক্ষা কর্মসূচির পরিসর বাড়িয়ে দুস্থ, অসুবিধাগ্রস্ত লোকদের সাহায্যের ব্যবস্থা করা যেতে পারে। সনাতনী সরকারি বাজেটের আওতায় এটা করা যাবে না। দুই বছরমেয়াদি একটি কর্মপরিকল্পনা নেওয়া হোক, পরবর্তী সময়ে সেটাকে পঞ্চবার্ষিক পরিকল্পনার সঙ্গে যোগ করা যেতে পারে।
কতগুলো প্রশ্ন রয়ে গেছে। বিত্তহীন, দরিদ্র, সুবিধাবঞ্চিত খেটে খাওয়া মানুষেরা কাজ হারিয়ে এখন কোথায়? তাঁরা ক্ষুধা নিবারণ করছেন কীভাবে? যৎসামান্য কিছু ত্রাণসামগ্রীর প্যাকেট পেয়ে? কোথায় পোশাকশিল্পের সেই সব কর্মী, যাঁরা এখনো বেতন পাননি? কোথায় সেসব পোশাককর্মী, যাঁরা ৫ এপ্রিল ঢাকায় কাজে যোগ দিতে এসে হতাশ হয়েছেন, কিন্তু যাঁদের ফিরে যেতে বাধা দেওয়া হয়েছিল তাঁরা এখন কোথায় থাকছেন, কী খাচ্ছেন? এই মানুষেরা কোথায় মানবেতর জীবন কাটাচ্ছেন? তাঁদের সামনে কেবলই কি অমানিশার অন্ধকার?
বাংলাদেশের স্বাধীনতাসংগ্রামের প্রধান দুটি কারণের একটি ছিল অর্থনৈতিক মুক্তি (সমতা ও ন্যায়ভিত্তিক অর্থনীতি), অন্যটি ছিল রাজনৈতিক স্বাধীনতা। এই দুটি বিষয় অঙ্গাঙ্গিভাবে জড়িত। এখনই সময় মানুষের সব অধিকার নিশ্চিত করার; বিশেষত মানবিক মর্যাদার সঙ্গে বাঁচার অধিকার। ইংরেজ কবি জন ডান অনেক আগেই লিখে গেছেন:
Each man’s death diminishes me,
For I am involved in mankind.
Therefore, send not to know
For whom the bell tolls,
It tolls for thee.
সমাজের কাউকেই পেছনে ফেলে রাখা যাবে না। সবার জন্য একদিন ‘শেষ পরিণতির দিন’ আসবে।
ড. সালেহউদ্দিন আহমেদ: বাংলাদেশ ব্যাংকের সাবেক গভর্নর


",https://www.prothomalo.com/bangladesh/article/1651390,"
১৭ এপ্রিল ২০২০, ১৫:০০

							আপডেট:
১৭ এপ্রিল ২০২০, ১৫:০০",Real
বরিশালে শ্বাসকষ্ট নিয়ে এক নারীর মৃত্যু,"

বরিশালে জ্বর ও শ্বাসকষ্ট নিয়ে এক নারীর (৪২) মৃত্যু হয়েছে। গতকাল বৃহস্পতিবার দিবাগত রাত সাড়ে তিনটার দিকে বরিশাল শের-ই-বাংলা মেডিকেল কলেজ হাসপাতালের করোনা ইউনিটে তিনি মারা যান। ওই নারীর বাড়ি পটুয়াখালীর গলাচিপা উপজেলায়। হাসপাতালের পরিচালক মো. বাকির হোসেন আজ শুক্রবার সকালে বিষয়টি নিশ্চিত করেছেন।
মো. বাকির হোসেন বলেন, ওই নারীকে গতকাল রাতে মেডিসিন ওয়ার্ড থেকে করোনা ওয়ার্ডে স্থানান্তর করার পর রাতে তাঁর নমুনা সংগ্রহ করা হয়। আজ তাঁর নমুনা পরীক্ষা করে নিশ্চিত হওয়া যাবে তিনি করোনা আক্রান্ত ছিলেন কি না।
হাসপাতাল সূত্র জানায়, গত বুধবার বিকেলে ওই নারীকে তাঁর স্বজনেরা হাসপাতালের মেডিসিন ওয়ার্ড-২–এ ভর্তি করেন। এরপর তাঁর জ্বর ও শ্বাসকষ্ট শুরু হয়। পরীক্ষা–নিরীক্ষার পর চিকিৎসকদের সন্দেহ হওয়ায় তাঁকে গতকাল সন্ধ্যায় হাসপাতালের করোনা ইউনিটে স্থানান্তর করা হয়। এরপর রাতে তাঁর নমুনা সংগ্রহ করা হয়। কিন্তু গতকাল রাত সাড়ে তিনটার দিকে তিনি মারা যান। ওই নারীর মরদেহ হাসপাতালের অ্যাম্বুলেন্সে করে আজ সকালে তাঁর বাড়িতে পাঠানো হয়েছে। সেখানে বিশ্ব স্বাস্থ্য সংস্থার নির্দেশনা অনুযায়ী তাঁর দাফন হবে। এ ব্যাপারে গলাচিপা উপজেলা প্রশাসনকে ব্যবস্থা নেওয়ার জন্য বলা হয়েছে।


",https://www.prothomalo.com/bangladesh/article/1651387,"
১৭ এপ্রিল ২০২০, ১৩:০৫

							আপডেট:
১৭ এপ্রিল ২০২০, ১৩:০৬",Real
কিশোরগঞ্জে শিশুর পায়ুপথে গরম ডিম ঢুকিয়ে নির্যাতনের অভিযোগ,"

কিশোরগঞ্জের করিমগঞ্জ উপজেলায় শাহনূর নামের ১০ বছরের এক শিশুর পায়ুপথে গরম ডিম ঢুকিয়ে নির্যাতনের অভিযোগ উঠেছে। এ ঘটনায় মানিক মিয়া (২৫) নামের এক যুবককে গ্রেপ্তার করেছে পুলিশ।
গতকাল বৃহস্পতিবার সন্ধ্যার পর উপজেলার গুণধর গ্রাম থেকে মানিক মিয়াকে গ্রেপ্তার করা হয়। মানিক ওই গ্রামের মৃত আবদুল আওয়ালের ছেলে।
নির্যাতনের শিকার শিশুর মা রোকসানা আক্তার বাদী হয়ে গতকাল রাতে করিমগঞ্জ থানায় মানিক মিয়াকে আসামি করে মামলা করেন।
স্থানীয় সূত্র জানায়, শিশু শাহনূরের মায়ের সঙ্গে প্রায় আট বছর আগে বাবার বিচ্ছেদ হয়ে যায়। শাহনূর গুণধর বাজারে মানিক মিয়ার মুদির দোকানে ফুটফরমাশ খাটত। বিনিময়ে মাঝেমধ্যে খাবার পেত। শিশুটির মা অভিযোগ করেন, গত সোমবার রাতে ছেলেকে দুর্গন্ধযুক্ত বাসি ভাত খেতে দেওয়া হয়। সেই ভাত না খেয়ে ফেলে দেওয়ায় মানিক মিয়া শাহনূরের পায়ুপথে গরম ডিম ঢুকিয়ে নির্যাতন করেন।
শাহনূরের মা রোকসানা জানান, গরম ডিমের কারণে তাঁর ছেলের পায়ুপথের আশপাশের চামড়া ঝলসে গেছে। তাকে সদরের শহীদ সৈয়দ নজরুল ইসলাম মেডিকেল কলেজ হাসপাতালে পাঠানো হয়েছিল। সেখানে করোনারভাইরাসের কারণে ভর্তি না করে প্রাথমিক চিকিৎসা দিয়ে বাড়িতে পাঠিয়ে দেওয়া হয়েছে। এখন বাড়িতে ওষুধ খাওয়ানো হচ্ছে। ঘটনা সোমবারে হলেও মানিক ভয় ভীতি দেখানোয় পুলিশকে তিনি জানাননি। তবে স্থানীয় পর্যায়ে লোকমুখে ঘটনাটি অনেকেই জানেন।
করিমগঞ্জ থানার ভারপ্রাপ্ত কর্মকর্তা (ওসি) মো. মমিনুল ইসলাম আজ শুক্রবার সকালে জানান, ঘটনাটি সোমবারের হলেও পুলিশকে এ ঘটনা জানায়নি কেউ। গতকাল বৃহস্পতিবার বিষয়টি জানার পর সঙ্গে সঙ্গে পুলিশ ওই এলাকায় অভিযান চালিয়ে মানিককে আটক করে থানায় নিয়ে আসে। পরে রাতে শিশুটির মা মানিককে আসামি করে মামলা দায়ের করেন।
ওসি জানান, আজ দুপুরে আসামি মানিককে আদালতে হাজির করা হবে।


",https://www.prothomalo.com/bangladesh/article/1651386,"
১৭ এপ্রিল ২০২০, ১৩:০২

							আপডেট:
১৭ এপ্রিল ২০২০, ১৩:৫৮",Real
দূরত্ব মানতে হবে আরও দুবছর,"

করোনাভাইরাসের সংক্রমণ মোকাবিলায় দেশে দেশে সামাজিক দূরত্বের নিয়মকানুন মেনে চলার ওপর জোর দেওয়া হচ্ছে। সংক্রমণ কমে আসায় কোনো কোনো দেশের কর্তৃপক্ষ এ বিষয়ে বিধিনিষেধ শিথিল করার পরিকল্পনাও করছে। কিন্তু যুক্তরাষ্ট্রের হার্ভার্ড বিশ্ববিদ্যালয়ের একদল গবেষক বলেছেন, সামাজিক এই দূরত্ব আরও দুই বছর মেনে চলতে হবে। তাঁরা সতর্ক করে বলেছেন, করোনার সংক্রমণের হুমকি ২০২৪ সাল পর্যন্ত অব্যাহত থাকতে পারে।
হার্ভার্ড বিশ্ববিদ্যালয়ের টি এইচ চ্যান স্কুল অব পাবলিক হেলথের পাঁচ গবেষক গবেষণাটি করেছেন। বিজ্ঞানবিষয়ক সাময়িকী সায়েন্স-এ গত মঙ্গলবার গবেষণা নিবন্ধটি প্রকাশিত হয়েছে।
সার্স করোনাভাইরাস ও মার্স করোনাভাইরাসের সংক্রমণের যেসব তথ্য যুক্তরাষ্ট্রের কাছে রয়েছে, সেগুলোর ওপর ভিত্তি করে নতুন এই মডেল দাঁড় করিয়েছেন বিজ্ঞানীরা। ঋতুচক্রের পরিবর্তন ও রোগ প্রতিরোধক্ষমতার ভিন্নতার পরিপ্রেক্ষিতে বিজ্ঞানীরা নতুন করোনাভাইরাসের সংক্রমণের গতিপ্রকৃতি ধারণা করার চেষ্টা করেছেন। এতে তাঁরা দেখেছেন, বছরের যেকোনো সময়ই করোনাভাইরাসের সংক্রমণ ছড়াতে পারে।
নতুন এই গবেষণায় বিজ্ঞানীরা সতর্ক করে বলেছেন, ২০২৪ সালের শেষ দিকে আবার মহামারি আকারে ছড়াতে পারে করোনার সংক্রমণ। আর বর্তমান বৈশ্বিক মহামারি পুরোপুরি নিয়ন্ত্রণে আনতে ২০২২ সাল পর্যন্ত সামাজিক দূরত্বের নিয়মকানুন মেনে চলতে হবে। তবে নতুন এই গবেষণায় বিজ্ঞানীরা স্পষ্ট করেননি, ২০২২ সাল পর্যন্ত পুরো সময়টাই সামাজিক দূরত্ব মেনে চলতে হবে কি না। তবে তাঁরা বলেছেন, নতুন করোনাভাইরাসের প্রতিষেধক বা চিকিৎসাপদ্ধতি উদ্ভাবনের আগপর্যন্ত সামাজিক দূরত্ব মেনে চলতে হবে।
গবেষণা নিবন্ধে আরও বলা হয়েছে, নতুন করোনাভাইরাসের সংক্রমণের পরিপ্রেক্ষিতে মানুষের মধ্যে যদি স্থায়ীভাবে রোগ প্রতিরোধক্ষমতা গড়ে ওঠে, তাহলেও এটি বিলুপ্ত হতে সময় লাগবে পাঁচ বছর বা তার কিছু বেশি দিন। চীন, দক্ষিণ কোরিয়া ও সিঙ্গাপুরের অভিজ্ঞতার কথা উল্লেখ করে নিবন্ধে আরও বলা হয়, সামাজিক দূরত্ব নিশ্চিতে নেওয়া পদক্ষেপ রোগী ও সন্দেহভাজন রোগীর সংস্পর্শে আসা ব্যক্তিদের শনাক্ত ও কোয়ারেন্টিন করতে সহায়ক হয় এবং তা স্বাস্থ্যব্যবস্থার ওপর চাপ কমায়।
খবর সাউথ চায়না মর্নিং পোস্টের।


",https://www.prothomalo.com/bangladesh/article/1651384,"
১৭ এপ্রিল ২০২০, ১২:৫৮

							আপডেট:
১৭ এপ্রিল ২০২০, ১৩:০১",Real
যুক্তরাষ্ট্রে করোনায় আরও ৭ বাংলাদেশির মৃত্যু,"

যুক্তরাষ্ট্রে করোনায় মৃত্যুর মিছিলে বাংলাদেশিদের নাম প্রায় প্রতিদিনই যোগ হচ্ছে। বৃহস্পতিবার করোনায় আরও ৭ বাংলাদেশি মারা গেছেন।
মারা যাওয়া ব্যক্তিরা হলেন রউফ আহমেদ, মোহাম্মদ আব্দুল হক অতুল, তাজুল ইসলাম, মোহাম্মদ রহমান, আবু তাহের, ফরিদ উদ্দিন (ভার্জিনিয়া) ও আমীরুন্নেসা।
এ নিয়ে আমেরিকায় করোনাভাইরাসে মোট ১৪৭ বাংলাদেশির মৃত্যুর তথ্য পাওয়া গেল।
করোনাভাইরাসে আক্রান্ত হয়ে হাসপাতালে ভর্তির সংখ্যা কমছে নিউইয়র্কে। গভর্নর অ্যান্ড্রু কুমো ১৫ এপ্রিল জানান, আগের দিন অঙ্গরাজ্যে ৬০৬ জনের মৃত্যু হয়। আর ১ হাজার ২০০ জন হাসপাতালে ভর্তি হন। গত কয়েক সপ্তাহের তুলনায় এক দিনে নিউইয়র্কে করোনায় মৃত্যু ও হাসপাতালে ভর্তির এই সংখ্যাকে অবস্থার উন্নতি হিসেবে দেখা হচ্ছে।
নিউইয়র্ক অঙ্গরাজ্যের লকডাউনের মেয়াদ ১৫ মে পর্যন্ত বাড়ানো হয়েছে। গভর্নর অ্যান্ড্রু কুমো নিজেই বলেছেন, পরিস্থিতি এখনো লকডাউন তোলার মতো পর্যায়ে যায়নি। ধাপে ধাপে ব্যবসা-বাণিজ্য খুলে দেওয়া হবে। অবস্থার উন্নতি অব্যাহত থাকলে সে অনুযায়ী ব্যবস্থা নেওয়া হবে।
কুমো মনে করছেন, সামনের এক মাস পরিস্থিতি পর্যবেক্ষণ করতে হবে। এক মাস পর পরিস্থিতি কোথায় গিয়ে দাঁড়াবে, তা তিনি নিজেও জানেন না বলে সংবাদ সম্মেলনে উল্লেখ করেছেন।
উদ্বেগের বিষয় হয়ে দাঁড়িয়েছে, এখন যাঁরা হাসপাতালে আসছেন, তাঁরা চরম সংকটজনক অবস্থায় আসছেন। হাসপাতালের আইসিইউ ইউনিটগুলো চাপ সামাল দিতে পারছে না।
প্রতিদিন শুধু নিউইয়র্ক নগরীর হাসপাতালেই ৮০০ থেকে ৯০০ জনকে সংকটজনক অবস্থায় আইসিইউ ইউনিটে পাঠাতে হচ্ছে। নগরীর এসব হাসপাতালকে বৃহস্পতিবার সকাল পর্যন্ত ৩ হাজার ৭০ জন সংকটজনক রোগীকে সামাল দিতে হচ্ছে। এসব রোগীর মধ্যে কতজন ফিরবেন, তা নিয়ে উদ্বেগ বিরাজ করছে।
ব্রুকলিনের একটি হাসপাতালের জরুরি বিভাগের ডাক্তার পিয়া ড্যানিয়েল নিউইয়র্ক পোস্টকে বলেছেন, আইসিইউতে থাকা রোগীদের অধিকাংশের অবস্থাই সংকটজনক।
বাংলাদেশি অধ্যুষিত এলাকাগুলোতে লোকজনকে সতর্কভাবে বেরিয়ে আসতে দেখা গেছে। ফেডারেল অর্থ সহযোগিতা অনেকেই ইতিমধ্যে পেয়ে গেছেন বলে জানিয়েছেন।
জ্যাকসন হাইটসের ইত্যাদি গ্রোসারিতে দিনভর লোকজনকে নিরাপদে বাজার করতে দেখা গেছে। মুখে মাস্ক বা কাপড় বেঁধে নিরাপদ দূরত্বে দাঁড়াচ্ছেন সবাই।
মালিকেরাও সতর্কতার সঙ্গে ব্যবসা–বাণিজ্য করছেন। গ্রোসারি–কর্মী শিরিল হাসান জানালেন, লোকজন সরকারি অর্থ হাতে পাওয়ার পর বাজার করছেন বেশি করে। অনেকেই মাসের বাজার নিয়ে যাচ্ছেন, যাতে ঘনঘন দোকানে আসতে না হয়।
বেকারভাতার আবেদন যাঁরা করেছেন, তাঁদের অনেকেই ভাড়া পেতে শুরু করেছেন। নিউইয়র্ক, নিউজার্সির অনেক আবেদনকারী জানিয়েছেন, তাঁরা এখনো অপেক্ষায় আছেন।
অঙ্গরাজ্যের সরকারগুলো জানাচ্ছে, অতিরিক্ত আবেদন সামাল দিতে তাদের সময় লাগছে।
আফ্রিকায় ইবোলা প্রাদুর্ভাবের সময় আমেরিকান বিশেষজ্ঞ হিসেবে কাজ করেছেন মৈনুস সুলতান। জর্জিয়ার এক প্রান্তিক নগরী থেকে তিনি জানালেন, করোনা প্রাদুর্ভাবের এই সময়ে আরও নানা ধরনের সংকট দেখা দিয়েছে। বহু এলাকায় লোকজনকে ঘরে খাবার বা অন্যান্য সাহায্য পৌঁছে দেওয়ার জন্য পর্যাপ্ত স্বেচ্ছাসেবক পাওয়া যাচ্ছে না।
আমেরিকার আইন অনুযায়ী, খাবার বা কোনো সাহায্য নিয়ে কারও দরজায় কড়া নাড়ার সুযোগ নেই। পুলিশ ভেরিফিকেশনের পর কর্তৃপক্ষের অনুমোদন নিয়েই স্বেচ্ছাসেবকদের এই কাজ করতে হয়। এ কারণে প্রান্তিক আমেরিকার নানা এলাকায় ঘরে থাকা লোকজনের কাছে সাহায্য পৌঁছানো কঠিন বলে জানালেন মৈনুস সুলতান।
করোনাভাইরাসে এখন পর্যন্ত ১৬ হাজারের বেশি মানুষ নিউইয়র্কেই মারা গেছেন। আক্রান্ত হয়েছেন প্রায় ২ লাখ ২৬ হাজার মানুষ।
ওয়ার্ল্ডওমিটারের তথ্যমতে, আমেরিকায় করোনাভাইরাসে মৃতের সংখ্যা দাঁড়িয়েছে ৩৪ হাজার ৬১৭ জন। আর আক্রান্ত হয়েছেন অন্তত ৬ লাখ ৭৭ হাজার মানুষ। সুস্থ হয়েছেন ৫৭ হাজার ২৩২ জন। 


",https://www.prothomalo.com/bangladesh/article/1651383,"
১৭ এপ্রিল ২০২০, ১২:৫৪

							আপডেট:
১৭ এপ্রিল ২০২০, ১২:৫৮",Real
"পীরগঞ্জে জ্বর-শ্বাসকষ্ট নিয়ে এক যুবকের মৃত্যু, সাত বাড়ি লকডাউন","

জ্বর, কাশি ও শ্বাসকষ্ট নিয়ে রংপুরের পীরগঞ্জে এক যুবকের (২৯) মৃত্যু হয়েছে। আজ শুক্রবার ভোরে উপজেলার বড় আলমপুর ইউনিয়নের নিজ বাড়িতে তিনি মারা যান। এ ঘটনায় মারা যাওয়া যুবকের পরিবারের আটজন সদস্যকে বাড়িতে কোয়ারেন্টিনে থাকার নির্দেশ দিয়েছে প্রশাসন। একই সঙ্গে ওই যুবকের বাড়ির পাশের সাতটি বাড়ি লকডাউন ঘোষণা করা হয়েছে।
পারিবারিক সূত্রে জানা গেছে, ১৩ দিন আগে ওই যুবক নারায়ণগঞ্জ থেকে বাড়িতে আসেন। নারায়ণগঞ্জে তিনি একটি বেসরকারি প্রতিষ্ঠানে কর্মরত ছিলেন।
উপজেলা নির্বাহী কর্মকর্তা (ইউএনও) টি এম এ মমিন প্রথম আলোকে বলেন, নারায়ণগঞ্জ থেকে আসার পর থেকে ওই যুবক কাশি, জ্বর ও শ্বাসকষ্টে ভুগছিলেন। আজ ভোরে নিজ বাড়িতে তিনি মারা যান।
ইউএনও আরও জানান, মৃত্যুর এক দিন আগে গতকাল বৃহস্পতিবার ওই যুবকের করোনার নমুনা সংগ্রহ করে রংপুর মেডিকেল কলেজের ল্যাবে পরীক্ষার জন্য পাঠানো হয়েছে। তবে পরীক্ষার ফলাফল পাওয়া পর তিনি করোনায় আক্রান্ত ছিলেন কি না, তা জানা যাবে।


",https://www.prothomalo.com/bangladesh/article/1651381,"
১৭ এপ্রিল ২০২০, ১২:৫১

							আপডেট:
১৭ এপ্রিল ২০২০, ১২:৫৩",Real
ব্রাহ্মণবাড়িয়ার জেনারেল হাসপাতালকে করোনা চিকিৎসাকেন্দ্র করার প্রস্তাব,"

২৫০ শয্যাবিশিষ্ট ব্রাহ্মণবাড়িয়া জেনারেল হাসপাতালকে করোনাভাইরাসে আক্রান্ত রোগীদের চিকিৎসাকেন্দ্র করার প্রস্তাব করা হয়েছে। সরকারি এই হাসপাতালের চিকিৎসাসেবা কার্যক্রম বেসরকারি ব্রাহ্মণবাড়িয়া মেডিকেল কলেজ হাসপাতালে স্থানান্তর করা হবে। গতকাল বৃহস্পতিবার ব্রাহ্মণবাড়িয়া সার্কিট হাউসে অনুষ্ঠিত করোনাভাইরাস নিয়ন্ত্রণ ও প্রতিরোধসংক্রান্ত জেলা কমিটির বৈঠকে এ প্রস্তাব উত্থাপন করা হয়।
বৈঠকে সভাপতিত্ব করেন জেলা প্রশাসক হায়াত-উদ-দৌলা খান। এ সময় উপস্থিত ছিলেন পুলিশ সুপার মুহাম্মদ আনিসুর রহমান, ব্রাহ্মণবাড়িয়া জেনারেল হাসপাতালের তত্ত্বাবধায়ক শওকত হোসেন, সিভিল সার্জন মোহাম্মদ একরাম উল্লাহ, অতিরিক্ত জেলা প্রশাসক (সার্বিক) মোহাম্মদ শামসুজ্জামান, জেলা আওয়ামী লীগের সাধারণ সম্পাদক আল মামুন সরকার প্রমুখ।
বৈঠকে জেলা প্রশাসক হায়াত-উদ-দৌলা খান বলেন, করোনাভাইরাসে আক্রান্তে রোগীদের সংখ্যা দিন দিন বাড়ছে। রোগীর সংখ্যা বেশি হলে চিকিৎসার কার্যক্রম চালানোর জন্য বড় হাসপাতাল দরকার। তাই ব্রাহ্মণবাড়িয়া জেনারেল হাসপাতালকে করোনার চিকিৎসাকেন্দ্র করার প্রস্তাব দেওয়া হয়েছে।
ব্রাহ্মণবাড়িয়া মেডিকেল কলেজ হাসপাতালের প্রতিষ্ঠাতা চেয়ারম্যান চিকিৎসক আবু সাঈদ বলেন, ‘স্বাস্থ্যমন্ত্রী ব্রাহ্মণবাড়িয়া জেনারেল হাসপাতালকে (জেলা সদর হাসপাতাল) করোনাভাইরাসে আক্রান্তদের চিকিৎসাসেবা কেন্দ্র করার জন্য নির্দেশনা দিয়েছেন। এ জন্য জেলা সদর হাসপাতালের কার্যক্রম আমার মেডিকেল কলেজ হাসপাতালে স্থানান্তরের প্রস্তাব দেওয়া হয়। এতে আমার আর্থিক ক্ষতি হবে জেনেও রাজি হয়েছি। কারণ, এখন মানুষের চিকিৎসাসেবা দরকার। ক্ষতির চিন্তা করলে হবে না। মন্ত্রণালয়ে লিখিত আকারে প্রস্তাব পাঠানোর পর অনুমোদন পেলে এবং যদি পরিস্থিতি খারাপ হয়, তাহলে হাসপাতালের কার্যক্রম স্থানান্তর করা হবে।’
জেলা সিভিল সার্জন মোহাম্মদ একরাম উল্লাহ বলেন, ‘বড় একটি হাসপাতালকে করোনা রোগীদের চিকিৎসাকেন্দ্র করার জন্য আমাদের নির্দেশনা দেওয়া হয়েছে। ছোটখাটো ক্লিনিকে সদর হাসপাতালের কার্যক্রম স্থানান্তর সম্ভব নয়। বৈঠকের প্রস্তাবের বিষয়টি ঊর্ধ্বতন কর্তৃপক্ষকে জানানোর পর অনুমোদন পেলে তা কার্যকর হবে।’
উল্লেখ্য, গতকাল বিকেল পর্যন্ত ব্রাহ্মণবাড়িয়ায় করোনাভাইরাসে আক্রান্ত রোগীর সংখ্যা ১৬। এর মধ্যে তিন রোগী মারা গেছেন। একজন ঢাকায় চিকিৎসাধীন আর বাকিরা ব্রাহ্মণবাড়িয়া বক্ষব্যাধি হাসপাতালে আইসোলেশনে রয়েছেন।


",https://www.prothomalo.com/bangladesh/article/1651380,"
১৭ এপ্রিল ২০২০, ১২:৫০

							আপডেট:
১৭ এপ্রিল ২০২০, ১২:৫১",Real
শের-ই-বাংলা মেডিকেলের মেডিসিন ওয়ার্ড লকডাউন,"

বরিশাল শের-ই-বাংলা মেডিকেল কলেজ হাসপাতালের মেডিসিন ওয়ার্ড লকডাউন ঘোষণা করেছে হাসপাতাল কর্তৃপক্ষ। একই সঙ্গে এই ইউনিটে দায়িত্ব পালনকারী ২৪ জন চিকিৎসক-নার্সসহ অন্য স্বাস্থ্যকর্মীদের কোয়ারেন্টিনে পাঠানো হয়েছে। গতকাল বৃহস্পতিবার রাত ১২টায় হাসপাতালের পরিচালক বাকির হোসেন বিষয়টি প্রথম আলোকে নিশ্চিত করেন।
বাকির হোসেন বলেন, তথ্য গোপন করে ওই ওয়ার্ডে একজন রোগী ভর্তি হন। চিকিৎসাধীন অবস্থায় ওই রোগীর শরীরে করোনা ভাইরাস শনাক্ত হওয়ায় হাসপাতালের মেডিসিন ওয়ার্ডকে (ইউনিট-৩) লকডাউন করা হয়েছে।
মেডিকেল কলেজ হাসপাতাল সূত্র জানায়, ১৩ এপ্রিল জ্বর, কাশি ও শ্বাসকষ্টের তথ্য গোপন করে অজ্ঞান অবস্থায় এক রোগীকে তাঁর আত্মীয়রা হাসপাতালের চারতলার মেডিসিন ওয়ার্ডের ইউনিট-৩-এ ভর্তি করেন। এরপর গত মঙ্গলবার ওই রোগীর এক্স-রে করা হলে তার প্রতিবেদন দেখে চিকিৎসকদের সন্দেহ হয় এবং তাৎক্ষণিক তাঁকে আইসোলেশন ইউনিটে পাঠান তাঁরা। এরপর ওই রোগীর নমুনা সংগ্রহ করে পরীক্ষার জন্য শের-ই-বাংলা মেডিকেল কলেজের করোনাভাইরাস শনাক্তকরণ ল্যাবে পাঠানো হয়। গতকাল রাত আটটার দিকে পাওয়া প্রতিবেদনের ফলাফলে ওই রোগীর করোনাভাইরাস ধরা পড়ে। এরপর শের-ই-বাংলা মেডিকেল কলেজের অধ্যক্ষ এবং হাসপাতালের মেডিসিন বিভাগের প্রধান ও ইউনিট প্রধানদের এক সভায় ইউনিটটি লকডাউন করা হয়। পাশাপাশি ইউনিটে দায়িত্ব পালনকারী ২৪ জন চিকিৎসক-নার্সসহ সংশ্লিষ্ট স্বাস্থ্যকর্মীদের কোয়ারেন্টিনে যাওয়ার নির্দেশ দেওয়া হয়। পুরো বিষয়টি সরকারের রোগতত্ত্ব, রোগনিয়ন্ত্রণ ও গবেষণা প্রতিষ্ঠানের (আইইডিসিআর) কর্মকর্তাদের জানানো হয়েছে।
ছয়জন নতুন করে আক্রান্ত বরিশালে গতকাল নতুন করে তিন স্বাস্থ্যকর্মী, এক সাংবাদিকসহ ছয়জন করোনা রোগী শনাক্ত হয়েছে। এ নিয়ে বরিশালে একজন চিকিৎসক, একজন নার্সসহ ছয়জন করোনাভাইরাসে আক্রান্ত হয়েছেন। গতকাল শনাক্ত হওয়া ছয়জনের পাঁচজন বরিশালের এবং অপর একজন বরগুনার বামনা উপজেলার বাসিন্দা।
বরিশালের সিভিল সার্জন মনোয়ার হোসেন বিষয়টি নিশ্চিত করে বলেন, বরিশালে নতুন আক্রান্ত হওয়া নতুন পাঁচজনের মধ্যে তিনজন বাবুগঞ্জ উপজেলা স্বাস্থ্য কমপ্লেক্সের স্বাস্থ্যকর্মী এবং বাকি দুজনও একই উপজেলার বাসিন্দা।
এর আগে বাবুগঞ্জ উপজেলা স্বাস্থ্য কমপ্লেক্সে করোনা শনাক্ত হওয়া একজন রোগীর সংস্পর্শে আসায় স্বাস্থ্যকর্মীদের মধ্যে করোনাভাইরাসে সংক্রমিত হয়েছে বলে আতঙ্ক ছড়িয়ে পড়ে। ওই রোগী সংঘর্ষে আহত হয়ে চিকিৎসা নিতে এ হাসপাতালে ভর্তি হয়েছিলেন। তবে চিকিৎসকদের সন্দেহ হলে ওই রোগীসহ স্বাস্থ্য কমপ্লেক্সের এক নার্স, এক অফিস সহকারীসহ (চতুর্থ শ্রেণির কর্মচারী) দুই স্বাস্থ্যকর্মীর নমুনা পরীক্ষার জন্য ল্যাবে পাঠানো হয়। পরে ১৩ এপ্রিল প্রাপ্ত রিপোর্টে তাঁদের তিনজনের শরীরেই করোনার উপস্থিতি পাওয়া যায়। এরপর স্বাস্থ্য কমপ্লেক্সটি লকডাউন করার পাশাপাশি সংশ্লিষ্টদের আইসোলেশন ও কোয়ারেন্টিনে পাঠানো হয় এবং আরও কয়েকজনের নমুনা পরীক্ষার জন্য ল্যাবে পাঠানো হয়। গতকাল তাঁদের পরীক্ষার প্রতিবেদনও পাওয়া যায়। ওই প্রতিবেদনে তিনজনের শরীরে করোনার উপস্থিতির বিষয়টি নিশ্চিত করা হয়েছে।
এ বিষয়ে বাবুগঞ্জ উপজেলা স্বাস্থ্য ও পরিবার পরিকল্পনা কর্মকর্তা সুভাষ সরকার জানান, করোনা শনাক্ত হওয়া তিনজনের মধ্যে একজন নার্স, একজন অফিস সহায়ক ও একজন পরিচ্ছন্নতাকর্মী রয়েছেন।
বরিশাল অতিরিক্ত জেলা ম্যাজিস্ট্রেট রাজিব আহমেদ জানান, এ পর্যন্ত বরিশালের বাবুগঞ্জ, গৌরনদী, আগৈলঝাড়া, মেহেন্দীগঞ্জ, বাকেরগঞ্জ, হিজলা ও মুলাদীতে মোট ১৫ জনের করোনা শনাক্ত হয়। এর মধ্যে মুলাদীতে এক ব্যক্তির মৃত্যুর পরে নমুনা সংগ্রহ করে ল্যাবে পাঠানো হলে তা পজিটিভ আসে।


",https://www.prothomalo.com/bangladesh/article/1651378,"
১৭ এপ্রিল ২০২০, ১২:৪৭

							আপডেট:
১৭ এপ্রিল ২০২০, ১২:৫০",Real
উজিরপুরে শিশুর করোনা শনাক্ত,"

বরিশালের উজিরপুর উপজেলায় নয় বছরের এক শিশুর করোনাভাইরাস শনাক্ত হয়েছে। গতকাল বৃহস্পতিবার রাতে বরিশাল শের ই বাংলা মেডিকেল কলেজ হাসপাতালের পরীক্ষাগারে শিশুটির নমুনা পরীক্ষার ফল পজিটিভ আসে।
এদিকে উপজেলা স্বাস্থ্য কমপ্লেক্সের আইসোলেশন ওয়ার্ডে ভর্তি আট মাসের এক শিশুর করোনাভাইরাস পরীক্ষার জন্য নমুনা সংগ্রহ করা হয়েছে।
এসব তথ্যের সত্যতা নিশ্চিত করেছেন উজিরপুর উপজেলা স্বাস্থ্য ও পরিবার পরিকল্পনা কর্মকর্তা শওকত আলী।
উজিরপুর উপজেলা স্বাস্থ্য ও পরিবার পরিকল্পনা কর্মকর্তা শওকত আলী জানান, গত মঙ্গলবার সর্দি জ্বর কাশিতে আক্রান্ত নয় বছরের এক শিশুকে স্বাস্থ্য কমপ্লেক্সে চিকিৎসার জন্য নিয়ে আসেন বাবা মা। এ সময় শিশুটিকে স্বাস্থ্য কমপ্লেক্সের আইসোলেশন ওয়ার্ডে ভর্তি করে নমুনা সংগ্রহ করে পরীক্ষার জন্য বরিশাল শের ই বাংলা মেডিকেল কলেজ হাসপাতালের পরীক্ষাগারে পাঠানো হয়। গতকাল রাত আটটার দিকে পরীক্ষার ফল পাওয়া যায়। এতে শিশুটির করোনাভাইরাস পজিটিভ এসেছে। শিশুটিকে বরিশাল শের ই বাংলা মেডিকেল কলেজ হাসপাতালের করোনাভাইরাস বিভাগে পাঠানো হয়েছে।
শওকত আলী আরও জানান, গতকাল উজিরপুর উপজেলার এক মা তাঁর আট মাস বয়সের শিশুর সর্দি জ্বর কাশিসহ হাসপাতালে চিকিৎসা সেবা নিতে আসেন। শিশুটিকে উজিরপুর উপজেলা স্বাস্থ্য কমপ্লেক্সের করেনাভাইরাস আইসোলেশন ওয়ার্ডে ভর্তি করা হয়। আজ শুক্রবার শিশুটির নমুনা সংগ্রহ করে বরিশাল শের ই বাংলা মেডিকেল কলেজ হাসপাতালের পরীক্ষাগারে পাঠানো হয়েছে।
এদিকে আক্রান্ত শিশুটির বাড়িসহ আশপাশের বাড়ি লকডাউন ঘোষণা করা হয়েছে বলে জানিয়েছেন উজিরপুর উপজেলা নিবার্হী কর্মকর্তা (ইউএনও) প্রণতি বিশ্বাস।


",https://www.prothomalo.com/bangladesh/article/1651377,"
১৭ এপ্রিল ২০২০, ১২:৪৫

							আপডেট:
১৭ এপ্রিল ২০২০, ১২:৪৭",Real
পিসিআর ল্যাব স্থাপন ও সহায়তা বাড়ানোর দাবি,"

সাতক্ষীরায় করোনাভাইরাস শনাক্তকরণের জন্য দ্রুত পিসিআর ল্যাব স্থাপন ও জেলার ত্রাণসহায়তা তিন গুণ করার দাবি জানিয়েছে নাগরিক আন্দোলন মঞ্চ। গতকাল বৃহস্পতিবার এক সভা থেকে এসব দাবি জানিয়েছেন মঞ্চের নেতারা।
সাতক্ষীরা শহরের শহীদ নাজমুল সরণির নাগরিক আন্দোলন মঞ্চের কার্যালয়ে সভাপতি আইনজীবী ফাহিমুল হকের সভাপতিত্বে দুপুর সাড়ে ১২টার দিকে এই সভা অনুষ্ঠিত হয়। সভা থেকে জেলার গরিব, দরিদ্র, নিম্নমধ্যবিত্ত ও মধ্যবিত্তের তালিকা করে পরিবারের লোকসংখ্যা অনুযায়ী সমন্বিতভাবে ত্রাণ বিতরণ ও দীর্ঘমেয়াদি রেশনিং ব্যবস্থা চালু করার সুপারিশ করা হয়। সভায় অংশগ্রহণকারী নেতারা সবাইকে বাড়িতে থাকার আহ্বান জানিয়ে বলেন, এই পরিস্থিতিতে বাইরে বেরোনো মানেই নিজ ও পরিবারের জীবন হুমকির মুখে ফেলা।
বক্তারা বলেন, দেশের দক্ষিণ-পশ্চিম অঞ্চলের সর্বশেষ জেলা সাতক্ষীরা। সাতক্ষীরার শ্যামনগরের গাবুরা ও গদ্মপকুর থেকে খুলনা ও যশোরের দূরত্ব প্রায় ১৫০ কিলোমিটার। সড়কপথই একমাত্র যোগাযোগের মাধ্যম। যোগাযোগব্যবস্থাও ভালো নয়। এ অবস্থায় করোনা পরীক্ষার জন্য ও চিকিৎসা নিতে মানুষের দুর্ভোগ আরও বাড়বে। ফলে করোনা শনাক্তকরণের জন্য সাতক্ষীরা মেডিকেল কলেজ হাসপাতালে একটি পিসিআর ল্যাব স্থাপনের দাবি জানিয়ে বলা হয়, পিসিআর ল্যাব স্থাপন হলে সাতক্ষীরা জেলার ২২ লাখ মানুষ ছাড়াও খুলনার কয়রা ও পাইকগাছা উপজেলাসহ যশোরের একাংশের মানুষ এখানে নমুনা পরীক্ষার সুযোগ পাবে।
সভায় বক্তারা আরও বলেন, সুন্দরবনঘেঁষা এ জেলার মানুষের বড় অংশ দারিদ্র্যসীমার নিচে বসবাস করে। অনেকের নুন আনতে পান্তা ফুরানোর মতো অবস্থা। বছর বছর প্রাকৃতিক দুর্যোগের সঙ্গে লড়াই করে বেঁচে থাকতে হয়। বড় ধরনের কোনো শিল্পপ্রতিষ্ঠান গড়ে ওঠেনি এ জেলায়। ফলে সাতক্ষীরা জেলায় বসবাসকারী মানুষের বড় অংশ দরিদ্র। প্রায় অর্ধ লক্ষাধিক মানুষ দেশ ও বিদেশে ইটভাটায় কাজ করেন। ভোমরা বন্দর বন্ধ থাকায় প্রায় পাঁচ হাজার শ্রমিক বেকার, দুগ্ধ ও পোলট্রিশিল্প মুখ থুবড়ে পড়েছে। বিক্রি না থাকায় সবজির মূল্যও নিম্নমুখী। সুন্দরবনের ওপর নির্ভরশীল কাঁকড়া আহরণকারীরাও বেকার হয়ে পড়েছেন। বিকল্প কোনো কর্মসংস্থানের সুযোগ নেই। এ অবস্থায় দেশের পশ্চাৎপদ এ জেলায় মানুষদের জন্য ত্রাণ তৎপরতা বাড়িয়ে তিন গুণ করার দাবি জানিয়ে প্রধানমন্ত্রীর দৃষ্টি আকর্ষণ করা হয়।
এ সময় বোরো ধান কৃষক যাতে ভালোভাবে ঘরে তুলতে পারেন, এ জন্য সংশ্লিষ্ট কর্তৃপক্ষের জরুরি ভিত্তিতে পদক্ষেপ নেওয়ার দাবি জানিয়ে বলা হয়, কৃষক ধান ঘরে তুলতে না পারলে সমস্যা আরও বাড়বে।
সভায় বক্তব্য দেন নাগরিক আন্দোলন মঞ্চের সহসভাপতি প্রকৌশলী আবিদুর রহমান, স্বপন কুমার শীল, সুধাংশু সরকার, ওবায়দুস সুলতান, সুভাষ সরকার, মো. ইদ্রিস আলী, সাধারণ সম্পাদক হাফিজুর রহমান, আইন সম্পাদক আইনজীবী ইকবাল লোদী, সহসাধারণ সম্পাদক রওনাক বাসার, সাংগঠনিক সম্পাদক সায়েম ফেরদৌস প্রমুখ। সভা চলাকালে সশরীরে অনুপস্থিত সংগঠনের সদস্যদের মুঠোফোনে কনফারেন্সের মাধ্যমে মতামত ও বক্তব্য নেওয়া হয়।


",https://www.prothomalo.com/bangladesh/article/1651375,"
১৭ এপ্রিল ২০২০, ১২:৪৩

							আপডেট:
১৭ এপ্রিল ২০২০, ১২:৪৫",Real
ভোমরা স্থলবন্দরের শ্রমিক পরিবারগুলো চরম খাদ্যসংকটে,"

‘করোনার জন্যি বন্দর বন্ধ। তিন সপ্তাহ কোনো কাজ করতি পারতেছি নে। কোনো ত্রাণ–ট্রান দেয়নি কেউ। টাকাপয়সা যা ছেল, চার-পাঁচ দিন বাড়ি বসে বসে খাতি খাতি সব শেষ হয়ে গে। চাইয়েচিন্তে আর ধারদেনা করে দিন চলতে। আর কয় দিন এ রকম চললি ছ্যালেমাইয়ে নে বেঁচে থাকা দুষ্কর হয়ে পড়বে নে।’ করোনা-পরিস্থিতিতে সারা দেশে চলমান ‘অঘোষিত লকডাউনের’ কারণে বন্ধ থাকা সাতক্ষীরার ভোমরা বন্দরের শ্রমিক আবদুর রহমান (৪২) সম্প্রতি এভাবেই তাঁর কষ্টের কথা তুলে ধরেন।
শ্রমিক আবদুর রহমান আরও বলেন, ভোমরা ইউনিয়নের গাজীপাড়ায় চার কাঠা জমিতে খুপরিতে তাঁদের বসবাস। সবকিছু কিনে খেতে হয়। গত ২৬ মার্চ থেকে বন্দরে আমদানি-রপ্তানি বন্ধ। ২১ থেকে ২২ দিন হতে চলল, একটি টাকা উপার্জন করতে পারেননি তিনি। বন্দর চালু থাকলে পণ্য খালাস করে প্রতিদিন ২৫০ থেকে ৩০০ টাকা আয় করতেন তিনি। তা দিয়ে তিন ছেলেমেয়ে আর স্ত্রী নিয়ে তাঁর পাঁচজনের সংসার কোনোরকমে চলছিল। বড় মেয়ে দশম, ছোট মেয়ে সপ্তম ও ছেলে প্রথম শ্রেণিতে পড়ে। তিনি তাদের মুখের দিকে আর তাকাতে পারছেন না। তিনি বলেন, ‘আপনাদের সাথে অনেকের চেনা–পরিচয় আছে। কাউকে বলে আমাদের কিছু খাবারের ব্যবস্থা করে দেন।’
একই ধরনের কষ্টের কথা জানান ভোমরার ফুলতলা গ্রামের হাফিজুর রহমান (৪০), পদ্মশাখরার আলতাফ গাজী (৬৫), আবদুল আজিজ (৪২), গাংনিয়ার জিয়ারুল ইসলাম (৪৫), গুচ্ছগ্রামের রুহুল আমিন ও লক্ষ্মীদাঁড়ির জহুরুল ইসলাম (৫২)। জহুরুল ইসলাম বলেন, ‘ভাই, শ্রমিকদের দিকে একটু তাকান। সবার একই অবস্থা, চলতে পারছি নে। কোনোরকমে বেঁচে আছি।’আবদুর রহমান ও জহুরুলের মতো বন্দরে কর্মরত সাড়ে চার হাজার শ্রমিকের একই অবস্থা। এই পরিস্থিতিতে তাঁদের দাবি, ‘হয় কাজ দাও, নাহলে বেঁচে থাকার মতো ত্রাণ দাও।’
এই সংকটের কারণে আরেক সংকটের আভাস দিয়ে নাম না প্রকাশ করার শর্তে দুজন শ্রমিক জানান, অনেক সময় বন্দর নানা কারণে দু–চার দিন বন্ধ থাকে। দিন এনে, দিন খাওয়া শ্রমিকেরা বাধ্য হয়ে চোরাচালানের সঙ্গে যুক্ত হন। এখন সীমান্ত খুব কড়াকড়ি। পণ্য বিক্রি করার মতো বাজার খোলা নেই। শ্রমিকেরা পড়েছেন উভয়সংকটে।
সাতক্ষীরার ভোমরা বন্দরে কাজ করে চারটি হ্যান্ডলিং শ্রমিক ইউনিয়ন। এর মধ্যে ভোমরা গোডাউন স্থলবন্দর হ্যান্ডলিং শ্রমিক ইউনিয়নের সভাপতি এরশাদ আলী ও ভোমরা স্থলবন্দর হ্যান্ডলিং শ্রমিক ইউনিয়নের সভাপতি আনারুল ইসলাম গাজী জানান, বন্দরে চারটি ইউনিয়নে নিবন্ধনকৃত শ্রমিক সংখ্যা ৩ হাজার ৩০০। এ ছাড়া অনিবন্ধনকৃত শ্রমিক রয়েছেন ১ হাজার ২০০ জনের মতো। সব মিলিয়ে সাড়ে ৪ হাজার শ্রমিকের পরিবারের সদস্যসংখ্যা প্রায় ২০ হাজার। ২৬ মার্চ থেকে করোনাভাইরাসের কারণে বন্দরে আমদানি-রপ্তানি ছাড়া সব ধরনের কাজ বন্ধ ঘোষণা করা হয়েছে। তিন সপ্তাহ কাজ না থাকায় শ্রমিকদের আয় নেই। ফলে তাঁরা চরম আর্থিক সংকটে পড়ে যারপরনাই কষ্টে রয়েছেন। অবিলম্বে সহায়তা না দিলে তাঁদের জন্য বেঁচে থাকা দুষ্কর হয়ে পড়বে।
এ বিষয়ে জানতে চাইলে সাতক্ষীরা জেলা প্রশাসক এস এম মোস্তফা কামাল জানান, ভোমরা স্থলবন্দরটি ভোমরা ইউনিয়নে অবস্থিত। ইতিমধ্যে তিনি ইউনিয়নের চেয়ারম্যান, সিঅ্যান্ডএফ এজেন্ট অ্যাসোসিয়েশনের নেতাসহ অন্য জনপ্রতিনিধিদের সঙ্গে কথা বলেছেন। দ্রুততম সময়ের মধ্যে বন্দরের শ্রমিকদের জন্য সহায়তার ব্যবস্থা করা যাবে বলে আশা করছেন তিনি।


",https://www.prothomalo.com/bangladesh/article/1651373,"
১৭ এপ্রিল ২০২০, ১২:৪০

							আপডেট:
১৭ এপ্রিল ২০২০, ১২:৪৩",Real
নওগাঁয় জ্বর কাশি শ্বাসকষ্ট নিয়ে একজনের মৃত্যু,"

নওগাঁয় পৌর শহরে জ্বর, কাশি ও শ্বাসকষ্ট নিয়ে এক ব্যক্তির (৬০) মৃত্যু হয়েছে। আজ শুক্রবার ভোর ছয়টার দিকে তিনি নিজ বাড়িতে মারা যান। করোনাভাইরাস সন্দেহে মৃত ব্যক্তির পরিবারের লোকজনকে হোম কোয়ারেন্টিনে থাকার নির্দেশ দেওয়া হয়েছে।
এসব তথ্যের সত্যতা নিশ্চিত করেছেন নওগাঁ জেলার ডেপুটি সিভিল সার্জন মুনজের-ই মুর্শেদ।
স্থানীয় বাসিন্দা সূত্রে জানা যায়, ওই ব্যক্তি রাজধানীর পুরানা ঢাকা এলাকার একটি চালের আড়তে কাজ করতেন। গত বুধবার অসুস্থ অবস্থায় তিনি ঢাকা থেকে নওগাঁয় আসেন। তিনি জ্বর, কাশি ও শ্বাসকষ্টে ভুগছিলেন। পরিবারের লোকজন তাঁকে হাসপাতালে না নিয়ে ঢাকার জাতীয় রোগতত্ত্ব, রোগ নিয়ন্ত্রণ ও গবেষণা প্রতিষ্ঠানে (আইইডিসিআর) ফোন করেন। গতকাল বৃহস্পতিবার বিকেলে করোনাভাইরাস পরীক্ষার জন্য স্বাস্থ্যকর্মীরা ওই ব্যক্তির নমুনা সংগ্রহ করে নিয়ে যান। আজ ভোর ছয়টার দিকে নিজ বাড়িতেই তাঁর মৃত্যু হয়।
ডেপুটি সিভিল সার্জন মুনজের-ই মুর্শেদ বলেন, মৃত ওই ব্যক্তি এক সপ্তাহ ধরে জ্বর, কাশি ও শ্বাসকষ্ট সমস্যায় ভুগছিলেন। গতকাল তাঁর নমুনা সংগ্রহ করে পরীক্ষার জন্য রাজশাহী মেডিকেল বিশ্ববিদ্যালয় ও হাসপাতাল ল্যাবে পাঠানো হয়েছে। এ অবস্থায় আজ ভোরে নিজ বাড়িতে তাঁর মৃত্যু হয়।
তিনি আরও বলেন, 'ইসলামী ফাউন্ডেশনের লোকজন মৃত ব্যক্তিকে সংক্রমণ বিধি অনুসরণ করে দাফন করাবেন। তাঁর উপসর্গগুলো করোনাভাইরাসের মতো। এজন্য আমরা তাঁর পরিবারের সদস্যদের হোম কোয়ারেন্টিনে থাকার নির্দেশ দিয়েছি। মৃত ব্যক্তির নমুনা পরীক্ষায় করোনাভাইরাস পজিটিভ হলে তাঁর পরিবারের লোকজনদেরও নমুনা সংগ্রহ করা হবে।'
নওগাঁ সদর থানার ভারপ্রাপ্ত কর্মকর্তা (ওসি) সোহরাওয়ার্দী হোসেন বলেন, মৃত ব্যক্তির পরিবারের লোকজন যাতে বাইরে বের হতে না পারেন, সে বিষয়ে আইনশৃঙ্খলা রক্ষাকারী বাহিনী সজাগ রয়েছে।


",https://www.prothomalo.com/bangladesh/article/1651372,"
১৭ এপ্রিল ২০২০, ১২:৩৮

							আপডেট:
১৭ এপ্রিল ২০২০, ১২:৪০",Real
আদমদীঘি উপজেলা লকডাউন,"

বগুড়ার আদমদীঘি উপজেলা লকডাউন ঘোষণা করা হয়েছে। গতকাল বৃহস্পতিবার রাতে উপজেলায় লকডাউন ঘোষণা করে জেলা প্রশাসন। ঢাকা থেকে আসা এক পুলিশ সদস্যের করোনাভাইরাসে আক্রান্ত হওয়ার বিষয়টি নিশ্চিত হওয়ার পরই এই উপজেলা লকডাউন করে জেলা প্রশাসন।
এ বিষয়ে গতকাল রাত ১১টার দিকে জেলা প্রশাসক ফয়েজ আহাম্মদ প্রথম আলোকে বলেন, করোনা পজিটিভ একজন চিহ্নিত হওয়ায় আপাতত আদমদীঘি উপজেলা লকডাউন ঘোষণা করা হয়েছে। বগুড়া জেলা লকডাউনের এখনো সিদ্ধান্ত হয়নি।
স্থানীয় প্রশাসন সূত্রে জানা যায়, ঢাকা থেকে আদমদীঘি উপজেলার গ্রামের বাড়িতে আসা পুলিশের এক সদস্যের শরীরে করোনা পজিটিভ ধরা পড়ে। গতকাল সন্ধ্যায় রাজশাহী মেডিকেল কলেজ ল্যাব থেকে তাঁর করোনা শনাক্তের বিষয়টি নিশ্চিত করা হয়। ২৪ বছর বয়সী ওই যুবক পুলিশের কনস্টেবল পদে ঢাকায় কর্মরত। বর্তমানে তিনি বগুড়া মোহাম্মদ আলী হাসপাতালে আইসোলেশনে আছেন।
জেলা সিভিল সার্জন গউসুল আজিম চৌধুরী বলেন, পুলিশ কনস্টেবল পদে ঢাকায় কর্মরত ওই যুবক ১২ এপ্রিল বাড়ি ফিরে জ্বর, সর্দি ও কাশিতে আক্রান্ত হন। ১৩ এপ্রিল আদমদীঘি উপজেলা স্বাস্থ্য কমপ্লেক্সে চিকিৎসার জন্য যান। ওই দিন তাঁর নমুনা সংগ্রহ করা হয়। ১৪ এপ্রিল পরীক্ষার জন্য নমুনা পাঠানো হয় রাজশাহী মেডিকেল কলেজের ল্যাবে। গতকাল সন্ধ্যায় সেখান থেকে তাঁর করোনা পজিটিভ নিশ্চিত করা হয়।


",https://www.prothomalo.com/bangladesh/article/1651370,"
১৭ এপ্রিল ২০২০, ১২:৩৬

							আপডেট:
১৭ এপ্রিল ২০২০, ১২:৩৮",Real
"করোনায় ডেসকো, ওয়াসা, তিতাসের বিশেষ ব্যবস্থা","

বৈশ্বিক মহামারিতে রূপ নেওয়া করোনাভাইরাসের প্রাদুর্ভাবের কারণে কার্যত অচল সারা দেশ। বন্ধ আছে শিক্ষাপ্রতিষ্ঠান, কলকারখানাসহ সব ধরনের বাণিজ্যিক কার্যক্রম। চলছে সরকার–ঘোষিত সাধারণ ছুটি। তবে বিদ্যুৎ–গ্যাস ও পানির মতো জরুরি সেবা প্রদানকারী সংস্থাগুলোর কর্মীদের ছুটি নেই। ঝুঁকি নিয়েই তাঁরা মানুষের দোরগোড়ায় সেবা পৌঁছে দেওয়ার কাজ চালিয়ে যাচ্ছেন। এ ক্ষেত্রে প্রতিটি সংস্থাই কর্মীদের সুরক্ষার জন্য সাধ্যমতো ব্যবস্থা নিয়েছে।
 বিদ্যমান পরিস্থিতিতে পল্লী বিদ্যুতায়ন বোর্ড (আরইবি), ঢাকা ইলেকট্রিক সাপ্লাই কোম্পানি (ডেসকো), ঢাকা পাওয়ার ডিস্ট্রিবিউশন কোম্পানি (ডিপিডিসি), ঢাকা ওয়াসা ও তিতাস গ্যাস ট্রান্সমিশন অ্যান্ড ডিস্ট্রিবিউশন কোম্পানি লিমিটেডের জরুরি সেবা কীভাবে চলছে, তার খোঁজ করা হয়েছিল প্রথম আলোর পক্ষ থেকে। জানা গেছে, বিশেষ পরিস্থিতিতে সেবা কার্যক্রম অব্যাহত রাখতে প্রতিটি সংস্থাই বিশেষ কার্যক্রম হাতে নিয়েছে। এর মধ্যে বিদ্যুতের সব বিল মে মাস পর্যন্ত না দিতে আদেশ দিয়েছে বিদ্যুৎ, জ্বালানি ও খনিজ সম্পদ মন্ত্রণালয়ের বিদ্যুৎ বিভাগ। বন্ধ রাখা হয়েছে তিতাস গ্যাসের মাসিক বিলও।
আরইবির ‘গেরিলা’ দল
আরইবির অধীনে সারা দেশে ৮০টি সমিতি আছে। প্রতিষ্ঠানটির সদর দপ্তর মিলিয়ে সারা দেশে কার্যালয় রয়েছে ১ হাজার ৭০০টি। দেশের সব থেকে বড় এই বিদ্যুৎ বিতরণ সংস্থার গ্রাহক রয়েছেন ২ কোটি ৮৪ লাখ। রাতদিন প্রায় ৩ কোটি গ্রাহকের বিদ্যুৎ সরবরাহ এবং তাঁদের সমস্যার সমাধান করা অনেক কঠিন বিষয়। মহামারির এই সময় বিষয়টি রীতিমতো দুরূহ। আরইবি বিদ্যুৎ সরবরাহ নিশ্চিত রাখতে এবং গ্রাহকের বিদ্যুৎ–সংক্রান্ত সেবার জন্য সারা দেশের ১ হাজার ৭০০ কার্যালয়ে ছোট ছোট দল গঠন করেছে। এর নাম দেওয়া হয়েছে ‘গেরিলা দল’। প্রতিষ্ঠানটির শুধু মাঠপর্যায়ে লাইনম্যান কর্মী আছেন ২০ হাজার।

বিদ্যুতের সব বিল মে মাস পর্যন্ত না দিলেও চলবে তিতাস গ্যাসের মাসিক বিল পরিশোধও আপাতত বন্ধ

আরইবির চেয়ারম্যান মেজর জেনারেল (অব.) মঈন উদ্দিন জানান, যেসব গ্রামে বিদ্যুতের টেকনিশিয়ান রয়েছেন, তাঁদের অস্থায়ী ভিত্তিতে কাজে নিযুক্ত করা হয়েছে। যে গ্রামে সমস্যা সে গ্রামের টেকনিশিয়ান সেটি সমাধান করে দিচ্ছেন। এতে বাইরে থেকে গ্রামে মানুষ প্রবেশ করার প্রয়োজন হচ্ছে না।
সতর্ক ডেসকোর কর্মীরা
রাজধানী ঢাকার উত্তর অঞ্চলে বিদ্যুৎ বিতরণ সংস্থা ডেসকো। এ প্রতিষ্ঠানটির সবগুলো আঞ্চলিক কার্যালয়ে জরুরি সেবা দেওয়ার জন্য বিশেষ টিম তৈরি করা হয়েছে। টিমের প্রতিটি সদস্যকে দেওয়া হয়েছে সুরক্ষা পোশাকসহ আনুষঙ্গিক উপকরণ। সংস্থাটির ব্যবস্থাপনা পরিচালক মো. কাউসার আমীর আলী জানিয়েছেন, কর্মীদের বাসা থেকে আলাদা গাড়িতে করে আনা হচ্ছে। আবার গাড়িতে করে বাসায় পৌঁছে দেওয়া হচ্ছে। ওই গাড়ি অন্য কেউ ব্যবহার করছেন না। গাড়িও জীবাণুমুক্ত করা হচ্ছে। যাঁরা প্রিপেইড মিটার ব্যবহার করেন, তাঁদের এলাকায় ভেন্ডিং বাড়ানো হয়েছে।
সুরক্ষা পোশাক পাননি ডিপিডিসির কর্মীরা 
রাজধানীর একাংশে বিদ্যুৎ বিতরণ সংস্থা ডিপিডিসিও জরুরি দল তৈরি করেছে সার্বক্ষণিক সেবা কার্যক্রম অব্যাহত রাখার জন্য। কর্মীদের পিপিই ছাড়া অন্যান্য সুরক্ষা সরঞ্জাম দেওয়া হচ্ছে। ব্যবস্থা করা হয়েছে আলাদা গাড়ির, যা জীবাণুমুক্ত করা হচ্ছে দফায় দফায়। সংস্থাটির ব্যবস্থাপনা পরিচালক কর্মীদের সুরক্ষা পোশাক না দেওয়ার কারণ সম্পর্কে বলেন, পিপিই শুধু চিকিৎসকদের ব্যবহার করা উচিত। এটা বিদ্যুৎ বিভাগের কর্মচারীদের প্রয়োজন নেই।
সেবা দিচ্ছে তিতাসের জরুরি টিম
বিদ্যমান অচলাবস্থার মধ্যে সেবা কার্যক্রম অব্যাহত রাখার জন্য তিতাসের ব্যবস্থাপনা পরিচালক মো. আল-মামুনকে ফোকাল পয়েন্ট করে একটি জরুরি টিম তৈরি করা হয়েছে। এই টিমকে মাঠে পাঠানো হচ্ছে আলাদা গাড়িতে, সুরক্ষা পোশাক ও অন্যান্য সতর্কতামূলক ব্যবস্থাসহ। এ ছাড়া প্রয়োজন ছাড়া অন্য কর্মীদের বাইরে যাওয়া পুরোপুরি নিষিদ্ধ করেছে তিতাস।
ঢাকা ওয়াসাও নিয়েছে ব্যবস্থা
এদিকেকরোনাভাইরাস প্রাদুর্ভাবের মধ্যে কর্মকর্তা-কর্মচারীদের ব্যক্তিগত সুরক্ষা ও মাঠপর্যায়ে কর্মরতদের জন্য নানা সুরক্ষামূলক ব্যবস্থা নেওয়ার কথা জানিয়েছে ঢাকা ওয়াসা।
সংস্থার এমডি তাকসিম এ খান বলেন, কারওয়ান বাজারে প্রধান কার্যালয়সহ আঞ্চলিক কার্যালয়গুলোতে বহিরাগতদের প্রবেশ বন্ধ করে দেওয়া হয়। এ ক্ষেত্রে সেবাগ্রহীতাদের টেলিফোনে যোগাযোগের পরামর্শ দেওয়া হয়। 


",https://www.prothomalo.com/bangladesh/article/1651369,"
১৭ এপ্রিল ২০২০, ১২:৩০

							আপডেট:
১৭ এপ্রিল ২০২০, ১২:৩৬",Real
অঙ্গরাজ্য পর্যায়ে লকডাউন খুলে দেওয়ার পরিকল্পনা জানালেন ট্রাম্প,"

নাগরিকদের স্বাস্থ্য সুরক্ষার সঙ্গে সঙ্গে অর্থনীতিকে চালু রাখতে হবে। দীর্ঘ সময়ের জন্য একটা ছাড়া অন্যটার সুরক্ষা সম্ভব নয়। দীর্ঘদিনের লকডাউন অর্থনীতিতে মন্দা ডেকে আনবে। যা ব্যাপকভাবে জনস্বাস্থ্যের ওপর বিরূপ প্রভাব ফেলবে। এমনটা মনে করেন মার্কিন প্রেসিডেন্ট ডোনাল্ড ট্রাম্প। তিনি বলেছেন , এক এক ধাপ করে সতর্ক পদক্ষেপ নিতে হবে। 
প্রেসিডেন্ট ট্রাম্প লকডাউন খুলে দেওয়ার জন্য ১৬ এপ্রিল একটি নির্দেশনা প্রদান করেছেন। নিজ নিজ বিবেচনাকে প্রাধান্য দিয়ে অঙ্গরাজ্য গভর্নরদের লকডাউন খুলে দেওয়ার সিদ্ধান্ত নিতে নির্দেশনা দেওয়া হয়েছে।
করোনাভাইরাসের কারণে আমেরিকার ইতিহাসে প্রথমবারের মতো সবগুলো অঙ্গরাজ্যকে জরুরি অবস্থার আওতায় নিয়ে আসা হয়। কার্যত পুরো আমেরিকার অর্থনৈতিক চাঞ্চল্য বন্ধ হয়ে আছে। সীমিত পরিসরে সেবা খাত, গ্রোসারি স্টোর, খাবারের দোকানসহ জরুরি ব্যবসা-বাণিজ্য শুধু চালু আছে।
হোয়াইট হাউসের নির্দেশনা অনুসরণ করে কোনো কোনো অঙ্গরাজ্য এক দিন পরই খুলে দেওয়া সম্ভব বলে মনে করেন প্রেসিডেন্ট ট্রাম্প। তিনি মন্টানা , ওয়াইমিং , নর্থ ডাকোটা অঙ্গরাজ্যের নাম উল্লেখ করে বলেছেন, এসব অঙ্গরাজ্যের অবস্থা নিউইয়র্কের মতো নয়। ৫০টির মধ্যে ২৯টি অঙ্গরাজ্য পর্যায়ক্রমে লকডাউন তুলে দেওয়ার পর্যায়ে আছে বলে ট্রাম্প মনে করেন। আমেরিকার সংক্রমণ রোগের অন্যতম শীর্ষ চিকিৎসক ও টাস্ক ফোর্সের সদস্য ডা. অ্যান্থনি ফাউসি বলেছেন, লকডাউন উঠিয়ে দেওয়া হলেও খেল খতম মনে করার কোনো কারণ নেই। গত সেপ্টেম্বর-অক্টোবরের মতো পরিস্থিতিতে আমরা সহজে ফিরে যাচ্ছি না। একধরনের নতুন স্বাভাবিকতা নিয়ে নিজেদের সুরক্ষা করে যেতে হবে।
যুক্তরাষ্ট্রের জনস হপকিন্স ইউনিভার্সিটির হিসাব অনুযায়ী, বিশ্বের ২১ লাখ ৫৭ হাজার মানুষ করোনাভাইরাসে আক্রান্ত হয়েছেন। মারা গেছেন ১ লাখ ৪৪ হাজার মানুষ। যুক্তরাষ্ট্রে করোনায় রেকর্ডসংখ্যক ৬ লাখ ৭০ হাজার মানুষ আক্রান্ত হয়েছেন। মারা গেছেন ৩৩ হাজার ৩০০ জন। করোনাভাইরাসে এখন পর্যন্ত ১৬ হাজারের বেশি মানুষ নিউইয়র্কে মারা গেছে। আক্রান্ত হয়েছেন ২ লাখ ২৬ হাজার।
কানেকটিকাট থেকে নির্বাচিত প্রভাবশালী ডেমোক্র্যাট আইনপ্রণেতা ক্রিস মারফি বলেছেন, চীন নয়, বিশ্ব স্বাস্থ্য সংস্থাও নয়, প্রেসিডেন্ট ট্রাম্পই আমেরিকার আজকের পরিস্থিতির জন্য দায়ী।
সিএনএনের কাছে দেওয়া বক্তব্যে সিনেটর মারফি বলেছেন, ট্রাম্প আগে থেকে করোনার বিষয়টিকে গুরুত্ব দিলে আমেরিকায় ভাইরাসটি ব্যাপকভাবে ছড়িয়ে পড়া ঠেকানো সম্ভব হতো।
বিশ্ব সভ্যতার চরম এই সঙ্কট রাষ্ট্র নেতাদের ভাবনায় পরিবর্তন আনতে বাধ্য করছে। ফ্রান্সের প্রেসিডেন্ট ইমানুয়েল ম্যাখোঁ করোনা মোকাবেলায় বিশ্ব শান্তির সন্ধি করার আহ্বান জানিয়েছেন। তিনি এই শান্তির সন্ধিতে রাশিয়ার প্রেসিডেন্ট ভ্লাদিমির পুতিনকে সঙ্গে পাবেন বলে জানিয়েছেন। এ নিয়ে অবশ্য মার্কিন প্রেসিডেন্ট ট্রাম্পের কোনো বক্তব্য পাওয়া যায়নি। প্রেসিডেন্ট ট্রাম্প ১৫ এপ্রিল শিল্পোন্নত দেশের জোট জি-৭ নেতাদের উদ্দেশে ক্ষোভ প্রকাশ করেছেন। ট্রাম্প বলেছেন, 'কেউ আমাদের বিষয়টি (করোনা) জানায়নি। তাঁরা জানেন এবং এ নিয়ে তাঁরা কথা বলেননি। কেন তাঁরা এসব বলেননি?' ট্রাম্প বলেছেন, 'আমরা এসব তলিয়ে দেখব।' চীনের নাম উল্লেখ না করে তিনি বলেন, সারা বিশ্বকে এ বিষয়টি জানানো উচিত ছিল।


",https://www.prothomalo.com/bangladesh/article/1651367,"
১৭ এপ্রিল ২০২০, ১২:২৫

							আপডেট:
১৭ এপ্রিল ২০২০, ১২:৫১",Real
চিকিৎসক-নার্সদের বের করে দিলে ডিএনসিসির সেবা পাবেন না বাড়িওয়ালারা,"


যেসব বাড়িওয়ালা ডাক্তার, নার্স কিংবা স্বাস্থ্যকর্মীকে বাসা থেকে বের করে দেবেন, তাঁদের কোনো ধরনের সেবা দেবে না ঢাকার উত্তর সিটি করপোরেশন (ডিএনসিসি)।
ঢাকার উত্তর সিটি করপোরেশনের মেয়র আতিকুল ইসলাম বলেছেন, ‘যেসব ডাক্তার, নার্স, যাঁরা আমাদের সেবা দেন, তাঁদের যদি বাসা থেকে বের করে দেওয়া হয়, তাহলে সেই সব বাসাবাড়ির মালিককে সিটি করপোরেশন কোনো ধরনের সার্ভিস দেবে না।’
করোনাভাইরাসের বিস্তার ও ডেঙ্গু রোগীর সংখ্যা বৃদ্ধিসহ সমসাময়িক বিভিন্ন বিষয়ে দেওয়া এক সাক্ষাৎকারে মেয়র আতিকুল ইসলাম এসব কথা বলেন।
ডাক্তার, নার্সসহ জরুরি সেবার সঙ্গে যুক্ত অনেককে বাসা থেকে বের করে দেওয়ার অভিযোগ পাওয়া যাচ্ছে উল্লেখ করে মেয়র আতিকুল ইসলাম বলেন, ‘আমি পরিষ্কারভাবে বলে দিতে চাই, যাঁরা বাসা থেকে লোক বের করে দিচ্ছেন, সেসব বাসাবাড়িতে সিটি করপোরেশনের কোনো ধরনের সার্ভিস আমরা দেব না। ডাক্তার, নার্স এবং যেসব কর্মী ত্রাণের কার্যক্রমের সঙ্গে আছেন, প্রাইভেট কোম্পানিতে চাকরি করেন, কাজে ঘর থেকে বের হচ্ছেন, তাঁদের যেসব বাড়িওয়ালা বা অন্য ব্যক্তিরা সহযোগিতা করবেন না, এটা কিন্তু হবে না। আমি যদি অভিযোগ (কমপ্লেইন) পাই, ঢাকার উত্তর সিটি করপোরেশন থেকে ক্লিয়ার মেসেজ, তাঁদের আমরা সকল ধরনের সিটি সার্ভিস থেকে বঞ্চিত করব এবং সেই বাড়িতে যদি কোনো ময়লা থাকে, আমার সিটি করপোরেশনের কোনো কর্মী বা স্টাফ সেই বাড়িতে যাবেন না সেই ময়লা নেওয়ার জন্য। সঙ্গে সঙ্গে আমি অনুরোধ করব, ঢাকার বিদ্যুৎ বিভাগ, ডেসকো, ওয়াসা যেন সেসব বাড়ির পানির লাইন এবং ইলেকট্রিক লাইন বন্ধ করে দেয়। যাঁরা মানবতার পেশায় আছেন, যাঁরা আমাদের রোগীদের সর্বোচ্চ সেবা করছেন, তাঁদের সঙ্গে এ কেমন আচরণ। এটা কী ধরনের মানবতা।’
দেশের এই ক্রান্তিকালে জরুরি সেবার সঙ্গে যাঁরা যুক্ত, তাঁদের ধন্যবাদ জানিয়ে মেয়র আতিক বলেন, ‘ডাক্তারদের পাশাপাশি পুলিশ ভাইয়েরাও সেবা দিয়ে যাচ্ছেন। মাঠে সেবা দিচ্ছেন আর্মির সদস্রা, র‍্যাবসহ আইনশৃঙ্খলা রক্ষাকারী বাহিনীর সদস্যরা। যাঁরা বিত্তবান আছেন, তাঁদের আমি অনুরোধ করব, আপনারা আপনাদের মতো সাহায্য-সহযোগিতা করেন। অনেক পরিবার কিন্তু মুখ খুলে চাইতেও পারছেন না।’
মেয়র বলেন, ‘সত্যি কথা বলতে কি, করোনার এই ধরনের সমস্যা কিন্তু আমরা কোনো দিন মোকাবিলা করিনি। আমি দেখিনি, আমার বাবা-দাদারাও দেখেনি। আমরা সাংঘাতিক একটা হুমকির মধ্যে আছি। ঢাকা উত্তর সিটি করপোরেশন একটা হটলাইন চালু করেছে। যদি কোনো ডাক্তার কিংবা নার্স সেবা দিতে গিয়ে কোনো ধরনের সমস্যার মধ্যে পড়েন, আমাদের ঢাকা উত্তর সিটি করপোরেশনের যে হটলাইন আছে, সেই হটলাইনের মাধ্যমে অভিযোগ জানান। ঢাকা উত্তর সিটি করপোরেশন আপনার পাশে আছে। পাশে থাকব আমরা। যেকোনো সমস্যা হলে আমাদের হটলাইনে আমাদের জানাতে পারেন অথবা আমার মোবাইল ফোনেও আপনার সমস্যা জানাতে পারেন। আমরা সর্বোচ্চ চেষ্টা করব আপনাদের পাশে থাকার।’
ঢাকার উত্তর সিটি করপোরেশনের যেসব সরকারি হাসপাতাল আছে, সেগুলোর যেকোনো ধরনের সমস্যার কথা উত্তর সিটি করপোরেশন কর্তৃপক্ষকে জানাতে বলেন মেয়র আতিকুল।
মেয়র বলেন, ‘আমাদের কুর্মিটোলা হাসপাতাল আছে, কুয়েত মৈত্রী হাসপাতাল আছে। প্রথম অবস্থায় কিছুটা অব্যবস্থাপনা ছিল। এখন কিন্তু ভালো আছে। কুর্মিটোলা হাসপাতালে একজন পরিচালক আছেন, যিনি ব্রিগেডিয়ার পদমর্যাদার। কুয়েত মৈত্রী হাসপাতালেও একজন ব্রিগেডিয়ারকে দেওয়া হয়েছে। আমাদের সিটি করপোরেশনের স্বাস্থ্য কর্মকর্তা, তাঁর সঙ্গেও কথা বলেছি। যদি কোনো সমস্যা থাকে, তাহলে আমাদের সিটি করপোরেশনকে বলা হোক। কুর্মিটোলা হাসপাতাল বলেছিল, তাদের স্প্রে মেশিন নেই। আমি সঙ্গে সঙ্গে মেশিন সরবরাহের ব্যবস্থা করেছি। কুয়েত মৈত্রী হাসপাতালের সঙ্গে কথা বলেছি। যদি কোনো ধরনের সমস্যা হয়, আপনারা আমাদের জানান। অবশ্যই আমাদের সিটি করপোরেশনের পক্ষ থেকে সর্বোচ্চ সহযোগিতা করব আপনাদের পাশে দাঁড়ানোর জন্য।’

বাসায় বাসায় গিয়ে ত্রাণ পৌঁছে দেওয়া হচ্ছে জানিয়ে মেয়র আতিকুল ইসলাম বলেন, ‘উত্তর সিটি করপোরেশনের পক্ষ থেকে প্রতিটি ওয়ার্ডে ৫০০টি করে প্যাকেট দিয়েছিলাম। পরবর্তী সময়ে ৩ লাখ কেজি চাল আমরা সরকারের কাছ থেকে পেয়েছি। ২০ লাখ টাকার ত্রাণ পেয়েছি। বিভিন্ন কাউন্সিলরের মাধ্যমে বাসায় বাসায় ত্রাণ পৌঁছে দেওয়ার প্রক্রিয়া শুরু হয়েছে। এরপর আমরা যে ত্রাণ পাব, তা বস্তিবাসীকে দেওয়া হবে। কার্ড সিস্টেম চালু করার নির্দেশ দিয়েছেন প্রধানমন্ত্রী। আমাদের কাউন্সিলদের নির্দেশ দিয়েছি, সিটি করপোরেশনের একটা হটলাইন চালু করা আছে, বিশেষ করে যাঁরা রিলিফ নিতে আসবেন না, তাঁরা ফোন করলে তাঁদের ঘরে রিলিফ পৌঁছে দেওয়ার জন্য।’
ডেঙ্গু নিয়ে ভয়ডেঙ্গুর প্রকোপ নিয়ে সতর্ক আছেন বলে জানান মেয়র আতিকুল। তিনি বলেন, ‘সিঙ্গাপুরে করোনার পাশাপাশি ডেঙ্গুর প্রভাব আমরা দেখছি। গতবার যেসব দেশে ডেঙ্গুর প্রভাব ছিল, সেসব দেশেও ডেঙ্গুর প্রভাব শুরু হয়েছে। এডিস মশার ডিম কিন্তু তিন বছর পর্যন্ত বেঁচে থাকতে পারে। পানি আসার পর সেখান থেকে আবার মশা তৈরি হয়। সিটি করপোরেশনের পক্ষ থেকে সর্বাত্মক চেষ্টা করে যাচ্ছি। আমরা জানি, ডেঙ্গু মশার জন্ম পরিষ্কার পানিতে, কোনো ড্রেনে হয় না। বিশেষ ব্যবস্থার মাধ্যমে মশার জন্মস্থান ধ্বংস করছি। সবাই মিলে এগিয়ে আসতে হবে। তিন দিনের মধ্যে এক দিন পানি ফেলে দিন।
গার্মেন্টস শ্রমিকদের বেতন মেয়র আতিকুল বলেন, ‘আমারও গার্মেন্টস ইন্ডাস্ট্রি রয়েছে। আমিও বিজিএমইএর সভাপতি ছিলাম। মালিকেরা কিন্তু দ্বিধাদ্বন্দ্বের মধ্যে আছে, এটাই বাস্তবতা। বায়াররা বলছে, তাদের মাল নেবে না। আমরা কিন্তু ভালো অবস্থার মধ্যে নেই। আমাদের কিন্তু বেতন দিতে হবে। প্রধানমন্ত্রী রপ্তানিমুখী শিল্পের জন্য পাঁচ হাজার কোটি টাকা দিয়েছেন। প্রধানমন্ত্রীকে ধন্যবাদ। প্রধানমন্ত্রী পোশাকশিল্পকে ভালোবাসেন। যার কাছে আমরা মালটা বিক্রি করব, সব দেশে কিন্তু লকডাউন। কেউ কিন্তু গার্মেন্টসসামগ্রী কিনছেন না। এর প্রভাব ফ্যাক্টরির ওপর পড়েছে, শ্রমিকদের ওপর পড়েছে।’
বেতন দেওয়া প্রসঙ্গে মেয়র আতিক বলেন, ‘আজকের ভেতরে (১৬ এপ্রিল) সবার বেতন দিয়ে দেওয়া হবে। শ্রমিকদের অনুরোধ করব, পরবর্তী নির্দেশ না দেওয়া পর্যন্ত, মালিকদের সঙ্গে যোগাযোগ না করা পর্যন্ত কেউ যেন ঘর থেকে বের না হন। শ্রমিকদের বেতন অনলাইনে দেওয়ার ব্যবস্থা হচ্ছে। মার্চ মাসের বেতন দিতে অনুরোধ করব। বড় গার্মেন্টস বেতন দিয়েছে, কিছু ক্ষুদ্র প্রতিষ্ঠান এখনো দেয়নি।’ ভেন্টিলেশনের অভাবকরোনার চিকিৎসায় দেশে ভেন্টিলেশনের অভাব আছে জানিয়ে মেয়র আতিক বলেন, ‘আমারই যে ভেন্টিলেশন লাগবে না, সেটা কিন্তু আমি জানি না। ভেন্টিলেশন আমদানি করার জন্য স্বাস্থ্য মন্ত্রণালয় ও স্বাস্থ্য অধিদপ্তর নিরলসভাবে চেষ্টা করে যাচ্ছে। কিন্তু সারা বিশ্বে এখন ভেন্টিলেশনের অভাব। আমাদের দেশে যদি কোনো প্রতিষ্ঠান ভেন্টিলেশন বানাতে পারে, কিছু কোম্পানি বানানোর চেষ্টা করছে, তাদের ধন্যবাদ। বিত্তবানদের বলব, আপনারা এগিয়ে আসুন ভেন্টিলেশন আমদানির জন্য। আমরাও চায়নার সঙ্গে কথা বলছি, কীভাবে ভেন্টিলেশন কীভাবে প্রাইভেটভাবে আমদানি করা যায়। ভেন্টিলেশনের অভাবে কোনো রোগী যাতে মারা না যায়, সে ব্যাপারে সরকার যেমন দেখবে, বিত্তবানরাও এগিয়ে আসবেন বলে আশা করি।’
হাসপাতাল খোলা রাখতে হবেঢাকার উত্তর সিটি করপোরেশনের সব হাসপাতাল খোলা রাখার অনুরোধ করেছেন মেয়র আতিকুল ইসলাম। তিনি বলেন, ‘প্রধানমন্ত্রী বারবার অনুরোধ করেছেন, যাঁর যাঁর হাসপাতাল আছে, তাঁরা যেন হাসপাতাল না বন্ধ করেন। যেন সার্ভিস দেওয়া হয়। সরকারের তরফ থেকে লাইসেন্স দেওয়া হয়েছি কিন্তু সার্ভিস দেওয়ার জন্য। এই সময়ে করোনার ভয়ে যদি হাসপাতাল রোগীর পাশে না দাঁড়ায়, তাহলে এটা সবার মধ্যে ভীতি তৈরি করবে। সব হাসপাতালের মালিকদের অনুরোধ করব, আপনারা হাসপাতাল যেন বন্ধ না করেন। সব হাসপাতাল খোলা রাখতে হবে। করোনাভাইরাস শুধু না, আরও বহু রোগ কিন্তু মানুষের আছে। এই মহামারির সময়ে আপনারা সেবা দিন। অবশ্যই এই সেবা কিন্তু আমরা মনে রাখব। আমরা সিটি করপোরেশন কিন্তু মনিটরিং করছি। কারা কারা রোগী ফেরত দিচ্ছে, তাদের সঙ্গেও কিন্তু সেই ধরনের আচরণ করা হবে। হাসপাতাল খোলা রেখে আরও বেশি সেবা দেবেন।’
দুর্যোগ ব্যবস্থাপনা যথেষ্ট নয়বর্তমানে সিটি করপোরেশনের বিদ্যমান দুর্যোগ ব্যবস্থাপনা রয়েছে, তা যথেষ্ট নয় বলে মন্তব্য করেছেন মেয়র আতিকুল ইসলাম। তিনি বলেন, ‘করোনাভাইরাস কিন্তু বিশ্বকে ভাবিয়ে তুলেছে। আমাদের একটা প্ল্যাটফর্ম আছে। সি-ফোর্টি। বিশ্বের ১২০ জন মেয়রের সঙ্গে কথা বলার উদ্যোগ শুরু করেছি। ৪০ জন মেয়রের সঙ্গে কথা হয়েছে। বিভিন্ন মেয়র কী পদক্ষেপ নিচ্ছেন, সে ব্যাপারে আমরা আলোচনা শুরু করেছি। এই আলোচনা চলমান থাকবে। বিভিন্ন মেয়রের ভালো যেসব উদ্যোগ আছে, সেগুলো নিয়ে আলোচনা চলছে। কথা হয়েছে ক্যালিফোর্নিয়া, সিঙ্গাপুর, ইতালির, স্পেনের মেয়রের সঙ্গে। আমরা তথ্য বিনিময় করছি। দুর্যোগের সময় ব্যবস্থাপনার দিকে এগিয়ে আসতে হবে। দুর্যোগ ব্যবস্থাপনার যে ব্যবস্থা বিদ্যমান, তা মোটেও যথেষ্ট না।’


",https://www.prothomalo.com/bangladesh/article/1651365,"
১৭ এপ্রিল ২০২০, ১২:২৫

							আপডেট:
১৭ এপ্রিল ২০২০, ১৩:৫৪",Real
শাহেদ আলীকে যে কঠিন সিদ্ধান্ত নিতে হয়েছিল,"

অভিনেতা শাহেদ আলীকে অনেকেই চেনেন। অভিনেত্রী দীপা খন্দকারের সঙ্গে জীবনের জুটি বেঁধেছেন। দুই শিশুসন্তান তাঁদের। এটুকু বলে নিতে হলো শাহেদ আলী ও তাঁর বোনের অসম্ভব মনের জোর আর ভালোবাসার গল্পটা বলার জন্য। তাঁরা যা করেছেন, তা সাধারণ মানুষ সাধারণত করে না। কিন্তু এখন পরিস্থিতি অসাধারণ, অসাধারণ মানুষদেরই এখন এগিয়ে আসার সময়।
সব ঠিক ছিল শাহেদ আলীর। ‘বধূ শুয়ে ছিল পাশে—শিশুটিও ছিল; প্রেম ছিল, আশা ছিল—জ্যোৎস্নায়—তবু সে দেখিল কোন ভূত?’ সব ঠিক থাকার পরও তিনি হাসপাতালে দৌড়ালেন। কারণ, তাঁকে ভালোবাসার ভূতে কামড়েছে। তিনি একা নন, সঙ্গে তাঁর বোন।
তাঁদের মামা অসুস্থ। মামার সন্তানেরা ছোট বলে দুই ভাগনে–ভাগনিই সব করেছেন। এই মামা ছোটবেলা থেকে তাঁদের পড়িয়েছেন। তাঁদের কাছে অসাধারণ আদর্শ মানুষ তিনি। তাঁকে নিয়তির হাতে ছেড়ে দিতে পারেননি। অনেকে পারেন, তাঁরা পারেননি। চিকিৎসার ব্যবস্থা করার জন্য সংগ্রাম করেছেন।
এক শব্দে বলা ‘সংগ্রাম’ দিয়ে কিছুই বোঝায় না। এই ভয়ের জঙ্গল হয়ে থাকা নিস্তেজ শহরে অসুস্থ স্বজনকে হাতপাতালে ভর্তি করানো, তাঁর সেবা–চিকিৎসা যাতে হয়, তার জন্য হাসপাতালের স্তরে স্তরে মাথা কোটা, প্রাণের ঝুঁকি পেছনে সরিয়ে মানুষটাকে বাঁচানোর কোনো কাজে পিছপা না হওয়া, আর প্রতিমুহূর্তে নিজের স্ত্রী–সন্তানের মুখ মনে পড়া—কোনো বর্ণনাই এর জন্য যথেষ্ট না, যদি না কারও নিজের সেই অভিজ্ঞতা হয়।
ঢাকা মেডিকেল কলেজ হাসপাতালে নিউমোনিয়ার লক্ষণ নিয়ে তাঁকে ভর্তি করানো হয়। ১০ তারিখ সন্ধ্যায় তাঁর থেকে করোনা টেস্টের স্যাম্পল নেওয়া হয়। পরদিন দুপুরে তিনি মারা যান। রিপোর্টের ফল জানতে জানতে পরদিন সকাল হয়ে যায়। জানা যায় মানুষটার করোনা হয়েছিল। এই পুরো সময় মামার সঙ্গে ছিলেন শাহেদ ও তাঁর বোন। সাবধানতা যতটা পারা যায়, করেছেন। বোনের স্বামী–সন্তান আছেন। নিজের দুই সন্তানের সঙ্গে তাঁরা থাকছেন এক বাসায়। আর ভাইবোনে লড়ছেন মামাকে বাঁচাতে।
পরিণাম আমরা জানি না। যা ছিল স্বাভাবিক, যা ছিল মানুষের মানুষ থাকার শর্ত—সেটাও চোখের পলকে কতটা কঠিন, তা আজকের শিশুরাও মনে হয় বুঝে গেছে। এই দুই ভাইবোনও সেটা জানতেন। শাহেদ আলীর স্ত্রী অভিনেত্রী দীপা খন্দকারও জানতেন। যে মা এখন দুই ছেলেমেয়ের কোয়ারেন্টিনে খাবার–সঙ্গ সবকিছু দিচ্ছেন, ঝুঁকি নিয়ে, তিনিও জানতেন। যে সিদ্ধান্ত নেওয়া কঠিন, সেই কঠিন সিদ্ধান্তটি তবু তাঁরা নিতে পেরেছেন।
পরিণাম আমরা জানি না। যা ছিল স্বাভাবিক, যা ছিল মানুষের মানুষ থাকার শর্ত—সেটাও চোখের পলকে কতটা কঠিন, তা আজকের শিশুরাও মনে হয় বুঝে গেছে। শাহেদ বলছিলেন ফোনে, ‘মৃত্যুর ঘটনার চাইতে, জানেন, সবাই টেস্টের ফল জানতে বেশি আগ্রহী।’
তাঁরা হয়তো জানতে চান, জীবিত ও মৃত অবস্থায় ওই মানুষটি নিরাপদ কি না। তাঁরা তাঁদের জীবনের ঝুঁকি পরিমাপ করতে চান। খুবই যৌক্তিক ও মানবিক। কিন্তু এ রকম যুক্তির শাসন মানলে কোনো দিন সভ্যতা এগোত না, মুক্তিযুদ্ধ করা সম্ভব হতো না, সমাজ টিকে থাকত না। সাবধানতা মানে মানুষকে নিয়তির করুণ কঠিন হাতে সোপর্দ করা নয়—শাহেদেরা ভেবেছেন।
সবচেয়ে কঠিন মুহূর্ত আসতে আরও অপেক্ষা করতে হয়েছিল। মানুষটি মরে গেলেও এক রাত মর্গে পড়ে থাকেন, কারণ ছাড়পত্র আসেনি। ছাড়পত্র আসেনি, কারণ করোনা পরীক্ষার ফল হাতে আসেনি। যখন এল, তখনো অনেক কাজের মধ্যে এ কাজটি জরুরি মনে হয়নি কর্তৃপক্ষের।
সবশেষে যখন লাশ হাতে পেলেন, তখন কোথায় যাবেন? এলাকায় নেওয়া যাবে না, তাহলে? মারকাজুল ইসলামের স্বেচ্ছাসেবীরা দাঁড়িয়ে আছেন। তাঁরা হয়তো জুরাইন গোরস্থানের কোনো অচিহ্নিত স্থানে তাঁকে কবর দিয়ে আসবেন। পরে কেউ জানবে না, কোথায় শায়িত আছেন মানুষটি! কী করবেন তিনি?
কঠিন সিদ্ধান্তটি তখন নিলেন শাহেদ। মারকাজুলের আটজনের সঙ্গে নবম ব্যক্তি হয়ে মরদেহ নিয়ে গোরস্থানমুখী যাত্রা করলেন। স্বেচ্ছাসেবীরাও তাঁকে সাবধান করেন। কিন্তু তিনি সময়ের এই শবযাত্রায় না–থাকার মানসিক কষ্ট নিতে চাননি। 'ক্ষতি হলে পরে মেনে নেব'—এই মন নিয়ে তিনি মামাকে কবর দিতে যান।
না গেলে কী হতো? করোনা রোগীর সেবা করায় ঝুঁকি, লাশ দাফনেও ঝুঁকি। নিজের স্ত্রী–সন্তান আছে না?
তবু গেলেন। তাঁর ভাষায়, ‘এত আপন, এত মহৎ একটা মানুষ, তাঁর জানাজা হবে না? পরিবারের কেউ সেখানে থাকবে না? কবরটা চিনবার উপায় থাকবে না?’
যুদ্ধের সময়, বন্যা বা ভূমিকম্পের সময় এমন সাহসকে বীরত্বের মর্যাদা দেওয়া হতো, এমন মানুষকে মহাপ্রাণ ভাবা হতো। কিন্তু এখন করোনাভাইরাসের সঙ্গী হয়েছে ভয়ের ভাইরাস, মজ্জাগতভাবে যা অমানবিক ও অসামাজিক। এই ভয়ের কারণে, করোনা–বিপন্ন মানুষের পাশে মানুষ দাঁড়াতে পারছে কম। তাতে করোনাই বরং ফাঁকা মাঠ পেয়ে যাচ্ছে। শাহেদরা এভাবে মাঠ ছাড়তে পারেননি।
কিন্তু সমাজ? এই সমাজের ভয়ে অসুস্থ মাকে পিকআপে তুলে কোথাও রাখার জায়গা খুঁজতে বের হন সন্তানেরা। এই সমাজের ভয়ে হাসপাতাল থেকে বাসায় ফিরতে বাধা পান চিকিৎসক। এই সমাজের ভয়ে প্রবাসীদের বাড়িতে হামলা হয়। সমাজ কোথায়, 'এলাকাবাসী'। এলাকাবাসীর বাধায় করোনা হাসপাতালের কাজ পর্যন্ত বন্ধ হয়ে যায়। অন্য সমাজ হলে হোম কোয়ারেন্টিনে কলঙ্ক জড়িত করা হতো না। সুরক্ষা পোশাক, সাবধানতার মধ্যেও মানুষ মানুষকে অন্যভাবে সাহায্য করত। চীনে তা হয়েছে, ইতালিতে তা হচ্ছে। কারণ, তারা তাদের সমাজটাকে রক্ষা করতে পেরেছে, তাদের রাষ্ট্র সমাজকে বাঁচাতে যথাসাধ্য করছে। কিন্তু যে জীবন চীনের বা ইতালির বা কিউবার; তার সঙ্গে আমাদের হয়নিকো দেখা।
তারপরও শাহেদরা আছেন। সদ্য মৃত ডা. মঈন উদ্দিনের মতো অজস্র চিকিৎসক, নার্স, স্বাস্থ্যকর্মী আছেন, ত্রাণ বিতরণ করে যাওয়া অজস্র তরুণ আছেন।
মানুষের সহজাত কিংবা জন্মগত প্রবৃত্তি অন্য প্রাণীর মতোই—আপন অস্তিত্বের সুরক্ষা। এর পরের প্রবৃত্তি হলো নিজের প্রজাতির সুরক্ষা। নিজের বাঁচার শর্ত হলো অন্যের বাঁচা। তেমনি অন্যের জীবনের শর্ত হলো নিজের জীবনের সুরক্ষা। বৈষম্য ও হিংসার সমাজে 'নিজ' ও 'প্রজাতি' তথা ব্যক্তি ও সমষ্টির মধ্যে বিরোধ লাগিয়ে রাখা হয়। নিয়মটা হয়ে যায় উল্টা। 'নিজে বাঁচলে বাপের নাম' সেই সমাজেরই প্রবাদ। অথচ ঘটনাটা আগুন লাগার মতোই, প্রতিবেশীর বাড়ির আগুন নেভানো গেলে নিজের বাড়িটাও বাঁচে। তেমনি এই সময়ে আপনি যদি একজনকে রক্ষায় এগোলেন—যে পথে এগোলেন, সেই পথটা তখন বড় হয়, আরও অনেকে সেই পথে হাঁটে, আরও অনেকের সুরক্ষার শর্ত তখন জোরদার হয়। অনেক 'এক' মিলে তখন অসংখ্য হয়।
অনেক সময় বুঝে বা না বুঝে, প্রজাতির সুরক্ষাকে নিজের সুরক্ষার শর্ত ভাবি না। আধুনিক পুঁজিবাদী সমাজ ব্যবস্থা ব্যক্তিকেন্দ্রিক, বাহির কেন্দ্রিক, বাজার ও বিনোদনকেন্দ্রিক। তাই এখন যখন ঘর, সমাজ ও দুঃখ বড় হয়ে গেছে, তখন দেখি ঘর যথেষ্ঠ না, একা একা থাকা যায় না, দুঃখ দূর করার ব্যবস্থা নেই। সব মানুষ আমরা একই প্রজাতির, একই ভাইরাস আমাদের হুমকি, একসঙ্গে মোকাবিলা করেই আমরা বাঁচতে পারি—করোনা বুঝিয়ে যাচ্ছে। করোনা মোকাবিলায় আমাদের হাত ধুতে হয়, মনটা ধুয়ে নিলে বোঝা যেত কিছু ক্ষয়ক্ষতি সত্ত্বেও ৯৯ ভাগ মানুষকে বাঁচানোর শর্ত আমাদের হাতেই, যদি আমরা যার যার জায়গা থেকে সামান্য করে হলেও অবদান রাখি।
আর শাহেদ ও তাঁর বোনের হোম কোয়ারেন্টিনের সময়টা যেন ভাল কাটে, তাঁরা যেন নিরাপদ থাকেন, সেই কামনা করি।
ফারুক ওয়াসিফ: লেখক ও সাংবাদিক


",https://www.prothomalo.com/bangladesh/article/1651364,"
১৭ এপ্রিল ২০২০, ১২:২১

							আপডেট:
১৭ এপ্রিল ২০২০, ১২:৪৬",Real
মহামারির আশঙ্কায় আগে থেকেই বিল গেটসের বেসমেন্টে খাবার মজুত,"

কোভিড-১৯ মহামারির মধ্যে বিশ্বজুড়ে মানুষ আতঙ্কিত হয়ে দ্রুত কেনাকাটা করছে। সম্ভাব্য ঘাটতির ভয়ে খাবার, টয়লেট পেপার প্রভৃতি ঘরে জমা করছে। কিন্তু এ মহামারি আসার কয়েক বছর আগে থেকেই বাড়ির বেসমেন্টে খাবার মজুত করা শুরু করেছিলেন বিল গেটস ও তাঁর স্ত্রী মেলিন্ডা গেটস। সিএনবিসির এক প্রতিবেদনে এ তথ্য জানানো হয়েছে।
গতকাল বৃহস্পতিবার বিবিসি রেডিও লাইভকে মেলিন্ডা গেটস বলেন, ‘কয়েক বছর আগে আমরা এ ধরনের বিষয় নিয়ে কথা বলেছিলাম। যদি পান করার জন্য পরিষ্কার পানি না থাকে। যদি যথেষ্ট খাবার না থাকে? আমরা কোথায় যাব? পরিবার হিসেবে আমরা কী করব? আমি ভেবেছিলাম, আমাদের এ বিষয়ে নিজেদেরই প্রস্তুতি নিয়ে রাখতে হবে। আমরা তাই প্রস্তুত হয়েছিলাম। আমরা প্রয়োজনের সময় ব্যবহারের জন্য বেসমেন্টে কিছু খাবার রেখে দিয়েছিলাম। এখন আমরা সবাই সেই পরিস্থিতির মধ্যে এসে পড়েছি।’
মেলিন্ডা গেটস বলেন, ‘তাঁরা নির্দিষ্ট কোনো ওষুধ বা ভ্যাকসিন নিয়ে প্রস্তুতি নিতে পারেননি। কারণ, কোভিড-১৯–এর জন্য তো কোনো উপকরণ ছিল না। এটা এমন একটা রোগ, যাতে আমরা সবাই একই সমস্যায় পড়েছি।’
অবশ্য মেলিন্ডা গেটস নিজের পরিবারের বিশেষ সুবিধার কথাও স্বীকার করেছেন। তিনি বলেছেন, ‘আমরা প্রতি রাতে আমাদের বাড়িতে এখন প্রায়ই যে বিষয় নিয়ে কথা বলি, তা হলো আমরা কত ভাগ্যবান। আমরা আমাদের বিশেষ সুবিধার কথা বুঝি। যখন আমরা রাতে আমাদের অনুগ্রহের কথা বলি, আমরা টেবিলে রাখা খাবারের জন্য কৃতজ্ঞতা জানাই যে সারা বিশ্বের অনেকের পরিবারের মতো আমরা তার জন্য সংগ্রাম করছি না।’
২০১০ সালের দিকে বিল গেটস এক ব্লগ পোস্টে সম্ভাব্য মহামারির বিষয়ে সতর্ক করে দিয়েছিলেন।
২০১৮ সালের এপ্রিল মাসে বিল গেটস ম্যাসাচুসেটস মেডিকেল সোসাইটি ও নিউ ইংল্যান্ড জার্নাল অব মেডিসিন আয়োজিত এক অনুষ্ঠানে বলেন, ‘বিশ্বকে মহামারিগুলোর জন্য যুদ্ধের মতো গুরুত্ব দিয়ে প্রস্তুতি নেওয়া প্রয়োজন।’
স্নায়ুযুদ্ধের সময় বড় হওয়া বিল গেটস একেবারে ছোটবেলা থেকেই যুদ্ধাবস্থার প্রস্তুতি নিয়ে রাখতেন। তাঁর পরিবারের বেসমেন্টে একটি ব্যারেলে আগে থেকেই ক্যানজাত খাবার ও পানি ভরা থাকত।
২০১৫ সালে টেডটকে বিল গেটস বলেছিলেন, ‘আমি যখন শিশু ছিলাম, আমরা পারমাণবিক যুদ্ধের ধ্বংস নিয়ে বেশি ভীত থাকতাম। যদি পারমাণবিক আক্রমণ আসত, তবে আমরা সিঁড়ির নিচে চলে যেতাম ও ব্যারেলের খাবার খেতাম। কিন্তু এখন বিশ্বের ভয়াবহ ঝুঁকি আর সে রকম নেই। এটা এখন সংক্রমণ ছড়ানো ভাইরাসের মতো।’
বিল ও মেলিন্ডা গেটস ফাউন্ডেশন কোভিড-১৯ ত্রাণকাজের জন্য বিশ্বজুড়ে ২৫ কোটি মার্কিন ডলারের বেশি দানের প্রতিশ্রুতি দিয়েছে।


",https://www.prothomalo.com/bangladesh/article/1651361,"
১৭ এপ্রিল ২০২০, ১২:১৪

							আপডেট:
১৭ এপ্রিল ২০২০, ১২:১৬",Real
ইতালিতে সন্ধ্যেবেলা বাজে তাঁর বেহালার সুর,"

করোনার বিস্তার ঠেকাতে ইতালিতে চলছে লকডাউন। লোকজন গৃহবন্দী। এ সময় পেশাদার শিল্পীরাও ঘরে বসে আছেন। তাঁদের একজনের নাম অ্যালদো সিবাস্তি এন সিচ্চিনি। তিনি পেশাদার বেহালাবাদক। মিলান শহরে থিয়েটারে বেহালা বাজিয়ে হাজারো মানুষকে মন্ত্রমুগ্ধ করতেন। এখন প্রতি সন্ধ্যায় বেলকনিতে দাঁড়িয়ে বেহালা বাজান। প্রতিবেশীদের আনন্দ দেন। তাঁদের মনের অসুখ সারান।
ফেব্রুয়ারির শেষ দিকের কথা। অ্যালদো সিবাস্তি দেশটির ঐতিহাসিক ওপেরা হাউসের একটি প্রকল্পে কাজ করছিলেন। সে সময় করোনা রোগী শনাক্ত হয়, আর সবকিছু থমকে যায়। এই করোনাকালের বর্ণনা দিতে গিয়ে অ্যালদো বলেন, ‘সবই থমকে যায়। সবার জীবনে ছন্দপতন ঘটে। অপেরা, সিনেমা, থিয়েটার...সব বন্ধ হয়ে যায়। আমরা উদ্বিগ্ন হয়ে পড়ি। জানি না আবার আগের মতো সচল হবে কি না এই বিনোদনকেন্দ্রগুলো। এখন তো এমন দুঃসময়, হাজারখানেক দর্শকে ভরা কোনো থিয়েটারের কথা কল্পনাই করা যায় না! একসময় লকডাউন উঠে যাবে। হয়তো এরপরও কয়েক মাস কেটে যাবে সবকিছু স্বাভাবিক অবস্থায় ফিরতে। এমনও হতে পারে, আগে যেমন ছিল আমাদের জীবন, তেমনটি আর থাকবে না।’
কিন্তু জীবন তো আর থেমে থাকে না। সংকটের দিনেও বয়েই চলে। শিল্পীরাও বসে থাকতে পারেন না। অ্যালদো বলেন, ‘মার্চে আমার এক সহকর্মী একটা আহ্বান জানান। ইতালিতে যত শিল্পী আছেন, তাঁরা প্রত্যেকেই যেন প্রতিদিন সন্ধ্যায় নিজ নিজ বেলকনিতে এসে দাঁড়ান। অথবা ঘরের জানালা খুলে দেন। ঠিক ছয়টায় শুরু করেন তাঁদের পরিবেশনা।’
অ্যালদো বলেন, ‘প্রথম প্রথম আমার জড়তা ছিল। খটকা লাগত। কারণ, আমার প্রতিবেশীদের অনেকেই জানেন না আমি একজন পেশাদার বেহালাবাদক। দ্বিধা নিয়েই বেলকনিতে দাঁড়িয়ে বেহালায় সুর তুলি। মিনিট দুই পর টের পাই, আশপাশের বেলকনিগুলোতে মানুষের উপস্থিতি। তাঁদের মুখে হাসি। তাঁরা বেশ খুশি। একটু বিরতি দিই। আর তখনই করতালি দেওয়া হয়। শোনা যায় হর্ষধ্বনি। আরও বাজানোর বায়না আসে। আরও কিছুক্ষণ বাজাই। টের পাই, প্রতিবেশীরা মুগ্ধ। এরপর থামি, তাঁদের উদ্দেশে বলি, কাল আবার ঠিক সন্ধ্যা ছয়টায় দেখা হবে।’
এরপর থেকে প্রতি সন্ধ্যায় চলে বেলকনির এই সুরের আসর। অ্যালদো তাঁর চারপাশের মানুষগুলোকে সুরের জালে বন্দী করেন। তিনি বলেন, ‘জানি, আমার এই বেহালার সুরে কারও শরীরের অসুখ সারবে না, তবে আমাদের মনের রোগ তো সেরে যায়। সময় কেটে যায় আনন্দময়তায়।’
ইউএন নিউজ


",https://www.prothomalo.com/bangladesh/article/1651360,"
১৭ এপ্রিল ২০২০, ১২:০৫

							আপডেট:
১৭ এপ্রিল ২০২০, ১২:০৯",Real
করোনাকালের কবিতা,"

শোকার্ত সময়তারিক সুজাত
এসো আজস্বপ্ন সওদা করিজগৎজুড়েদুঃস্বপ্নের ফেরিপণ্যবিহীন ভাসছেএ কূল-ও কূলকোথায় রণতরী?আমি ঘাটে বসেস্বপ্ন গুনি, বৃষ্টি বুনিসর্বনাশা কালে।
মৃত্যু বারোমাস—যাদের সওদা ছিলতারাও যে আজজীবনের গান গায়!সুনীল আকাশেকান পেতে শুনিপাখিদের কলতানসবুজ পাতারা
ইশারায় ডাকে—
কে তুমি পথহারা?মেঘে মেঘে বারুদগন্ধেবোমারু বিমানগুলো—কোথায় পালাল?খোকা ঘুমাল,
পৃথিবী জুড়াল,করোনা এল
দেশে দেশে...হায়!করোনাকম্পিত কালেনিজের হাতকে নিজেবিশ্বাস করো না।বদলে যাচ্ছে পুরনো ঠিকানাআত্মপ্রেমে বুঁদএই সেলফি জমানা!বদলে যাচ্ছে,বদলে যাচ্ছে প্রাণের প্রবাহপ্রতিদিনমৃত্যুর মিছিল বাড়ে...শেষকৃত্যে শুনিশূন্যতার হাহাকারকবর-কফিন-চিতাসব আজ একাকার।ও বন্ধু, বিদায়!তোমাদের স্বপ্নমাখা চোখ দিয়েআরও একবারআগামীর পৃথিবীকে দেখি।ফিরে যাচ্ছি, ফিরে যাওনিজ নিজ গৃহেকরোনাকম্পিতশোকার্ত সময়বলে যায়মানচিত্র মুছে গেলেমানুষ ফিরে আসেতাঁরনিজস্ব ভূগোলে! 
এ মাহ চৈত্রেহিজল জোবায়ের
যেনবা কেউ খুব গোপনেবিষের শিশি ঢেলে গিয়েছে
বসন্তের সরোবরে তাইমড়কতাড়িত এ মাছেরাশামিল মৃত্যুর মিছিলে
এসব দিনরাত লেখা হোকউজিয়ে ওঠা এত মৃত্যু,কে কার ত্রাতা আর কারা কারহাবিয়া, রৌরব, যমদূত
সুমেরু দেবতা সে পাজুজুরবাতাসে ত্রসরেণু বীজাণুএ মহা-মারিকাল অনাদি—রাত্রি-তমসায় গোলানো
শস্যখামারের ও–ধারেপঙ্গপাল ওড়ে, ভিক্ষার—অভাবে মরে যাও, হন্য–মান এ ঋতু, হে বুভুক্ষা
এ মাহ চৈত্রের খরদিনবসন্তের পাদদেশে আজফুটছে বুনোফুল রক্তিমরক্তচক্ষু চামুণ্ডার


",https://www.prothomalo.com/bangladesh/article/1651356,"
১৭ এপ্রিল ২০২০, ১১:৪৩

							আপডেট:
১৭ এপ্রিল ২০২০, ১১:৫২",Real
আশঙ্কার চেয়েও বেশি সংকুচিত হয়েছে চীনের অর্থনীতি,"

কয়েক দশকের মধ্যে প্রথমবারের মতো সংকুচিত হয়েছে চীনের অর্থনীতি। করোনাভাইরাস মহামারির কারণে কলকারাখানা সব বন্ধ রাখায় চলতি বছরের প্রথম প্রান্তিকে দেশটির অর্থনীতি সংকুচিত হয়েছে। বিবিসি অনলাইনের এক প্রতিবেদনে এ তথ্য জানানো হয়।
আজ শুক্রবার প্রকাশিত সরকারি পরিসংখ্যান অনুযায়ী, বিশ্বের দ্বিতীয় বৃহত্তম এই অর্থনীতি প্রথম প্রান্তিকে ৬ দশমিক ৮ শতাংশ সংকুচিত হয়েছে।
করোনাভাইরাস চীনের অর্থনীতিতে যে ক্ষতি করেছে, তা অন্য দেশগুলোর জন্যও ব্যাপক উদ্বেগের বিষয়। কারণ, চীন হলো এই বিশ্বের সবচেয়ে বড় কারখানা। বড় বড় প্রতিষ্ঠান থেকে শুরু করে মাঝারি–ছোট সব ধরনের কারখানার পণ্য উৎপাদন হয় এখানে।
এর আগে ১৯৯২ সালে এক প্রান্তিকে অর্থনৈতিক সংকোচন দেখেছিল চীন।
ব্রিটিশ সাময়িকী দ্য ইকোনমিস্টের ইন্টেলিজেন্স ইউনিটের গবেষক ইউয়ি সু বলেন, ‘জানুয়ারি থেকে মার্চ মাসে জিডিপি সংকোচন স্থায়ী আয়ের ক্ষতির কারণে হয়েছে। সেই সঙ্গে ছোট সংস্থাগুলোর দেউলিয়া হয়ে যাওয়া ও কর্মসংস্থানের ক্ষতিতে প্রতিফলিত হয়েছে।’
গত বছরের প্রথম প্রান্তিকে যুক্তরাষ্ট্র ও চীনের মধ্যকার বাণিজ্যযুদ্ধ ছিল তুঙ্গে। তবে ওই অস্থিরতার মধ্যেও চীনের মোট দেশজ উৎপাদনে প্রবৃদ্ধি হয় ৬ দশমিক ৪ শতাংশ। গত দুই দশকে চীন গড়ে প্রায় ৯ শতাংশ করে অর্থনৈতিক প্রবৃদ্ধি অর্জন করেছে। যদিও সরকারি পরিসংখ্যান নিয়ে বিশ্লেষকদের প্রশ্ন রয়েছে, তবে তারপরও তা আশাব্যঞ্জক ছিল।
চলতি বছরের প্রথম তিন মাসে চীনের অর্থনীতি স্থবির হয়ে পড়ে। কারণ জানুয়ারির শেষ দিকে করোনাভাইরাস ছড়িয়ে পড়া রোধ করতে বৃহৎ আকারে শাটডাউন এবং কোয়ারেন্টিন চালু করেছিল তারা। তাই অর্থনীতিবিদেরা ভালো কিছু প্রত্যাশা করছিলেন না। তবে সরকারি তথ্য যা ধারণা করা হয়েছিল তার চেয়েও খারাপ হয়েছে।
বিশেষজ্ঞরা বলছেন, এই পরিসংখ্যানের মাধ্যমে এটায় প্রতিফলিত হয় যে ভাইরাসের বিশাল প্রাদুর্ভাব এবং এটি সম্পর্কে সরকারের কঠোর প্রতিক্রিয়া, বিশ্বের দ্বিতীয় বৃহত্তম অর্থনীতিতে গভীর প্রভাব ফেলেছে। গত বছর চীনের অর্থনৈতিক প্রবৃদ্ধি হয় ৬ শতাংশ। এবার সেই আশাও করা যাচ্ছে না। তবে বেইজিং ইঙ্গিত দিয়েছে যে অর্থনীতি স্থিতিশীল ও পুনরুদ্ধার করার জন্য কিছুদিনের মধ্যেই একটি গুরুত্বপূর্ণ অর্থনৈতিক সমন্বয় করবে তারা।


",https://www.prothomalo.com/bangladesh/article/1651354,"
১৭ এপ্রিল ২০২০, ১১:৪১

							আপডেট:
১৭ এপ্রিল ২০২০, ১১:৪২",Real
"মাদকাসক্ত স্বামীকে ‘না’ বলেছেন, করোনাকে কী বলবেন তমা","

মাদকাসক্ত স্বামী জেলে যাওয়ার পর সন্তানদের নিয়ে কঠিন লড়াই শুরু করেন তমা রানী পাল। সিদ্ধান্ত নেন, স্বামীর সঙ্গে সংসার আর নয়। সুস্থ পরিবেশে সৎভাবে মানুষ করবেন দুই সন্তানকে। তবে করোনাভাইরাস পরিস্থিতি এখন তমার লড়াইকে অনেক বেশি কঠিন করে তুলেছে। সন্তানদের নিয়ে কীভাবে চলবেন, তা ভেবে দিশেহারা বোধ করছেন তিনি।
তমার (২৮) মায়ের বাড়ি রাজশাহী সিটি করপোরেশনের কুমারপাড়া মহল্লায়। এখানে মা সুবাশী রানী দাস ছাড়া আর কেউ নেই। মা অন্যের বাড়িতে ঝিয়ের কাজ করেন। পাঁচ মাস ধরে আট ও দশ বছর বয়সী দুই সন্তানকে নিয়ে তিনি মায়ের বাসায় রয়েছেন।
কথা হয় তমা রানী পালের সঙ্গে। তিনি জানান, মাদকদ্রব্য নিয়ন্ত্রণ আইনের মামলায় স্বামী জেলে যান। তিনি তখন তাঁর দুই শিশুসন্তানকে নিয়ে মায়ের বাসায় চলে আসেন। নিমকি তৈরি করে বাজারে বিক্রি শুরু করেন। সন্তানদের স্কুলে ভর্তি করেন।
এরই মধ্যে জেল থেকে বের হয়ে স্বামী সন্তান দুটোকে কেড়ে নেওয়ার জন্য স্কুলে আসেন। খবর পেয়ে ছুটে যান তমা। তিনি স্বামীর মুখের ওপর জানিয়ে দেন, নিমকি বিক্রি করে সন্তানদের মানুষ করবেন, কিন্তু মাদকাসক্ত স্বামীর বাসায় যাবেন না।
তবে ভাগ্য বোধ হয় আরও কঠিন লড়াইয়ের মুখোমুখি করতে চায় তমাকে। তাই তো এর পরপরই আসে করোনাভাইরাসের কাল। তমা পালের নিমকির ব্যবসা বন্ধ। শহরের ভোটার নন বলে ত্রাণও পাচ্ছেন না। সন্তানদের নিয়ে বিপাকে পড়েছেন তিনি।
তমা রানী পালের বিয়ে হয় রাজশাহীর পুঠিয়া উপজেলার বানেশ্বর এলাকার তন্ময় পালের (৩৫) সঙ্গে। তমা জানতেন, স্বামী চটপটি বিক্রি করেন। বিয়ের পর দেখেন, স্বামীকে শুধু পুলিশ খোঁজে, ধরে নিয়ে যায়। তমা জানতে পারেন যে তাঁর স্বামীর নামে ঢাকা, নাটোর ও রাজশাহীতে মাদকদ্রব্য নিয়ন্ত্রণ আইনে মামলা রয়েছে। স্বামী ইয়াবা সেবন করেন। এ নিয়ে সংসারে অশান্তি। বিয়ের পরই সংসার চালাতে তমাকে ঝালমুড়ি বিক্রি করতে হতো।
মাদকাসক্ত স্বামীর নির্যাতনের কারণে তিনি এর আগেও কয়েকবার মায়ের কাছে চলে এসেছেন। স্থানীয় ওয়ার্ড কাউন্সিলর মীমাংসা করে দিয়েছেন। সংসারে ফিরে গেছেন। আবার সেই নির্যাতন। এবার প্রায় পাঁচ মাস আগে স্বামী জেলে যান। আর তমা দুই সন্তানের হাত ধরে মায়ের বাড়িতে চলে আসেন। পণ করেন, তিনি স্বামীর সংসারে ফিরে যাবেন না। তাঁর ছেলে চতুর্থ শ্রেণিতে আর মেয়ে দ্বিতীয় শ্রেণিতে পড়ে। তাদের নগরের একটি সরকারি প্রাথমিক বিদ্যালয়ে ভর্তি করে দিয়েছেন।
যোগাযোগ করা হলে তমার স্বামী তন্ময় পাল স্বীকার করেছেন যে তাঁর নামে মাদকদ্রব্য নিয়ন্ত্রণ আইনে মামলা রয়েছে। তিনি পেটের দায়ে অন্যের ফেনসিডিল বহন করতেন। নিজে মাদক সেবন করেন না। এখন আর সেই ব্যবসাও করেন না। শুধুই চটপটি বিক্রি করেন। স্ত্রীকে নির্যাতনের কথা অস্বীকার করে তিনি স্ত্রীর নামেই উল্টো অভিযোগ করেন। তিনি বলেন, স্ত্রী-সন্তানকে আটকে রাখার অভিযোগে তিনি শাশুড়ির নামে আদালতে মামলা করেছেন। আদালত যে সিদ্ধান্ত দেবেন, তিনি মেনে নেবেন।
এদিকে মায়ের বাসায় এসে তমা রানী একটি সমিতি থেকে পাঁচ হাজার টাকা ঋণ নিয়ে নিমকি তৈরি করে বাজারের পাইকারি দোকানে সরবরাহ শুরু করেন। এর আয় থেকে প্রতিদিন ৭০ টাকা কিস্তি দেন। আর বাকি টাকা দিয়ে কোনো রকমে সন্তানদের নিয়ে খেয়ে পরে দিন কাটান।
এখন করোনাভাইরাস পরিস্থিতিতে তমার নিমকির ব্যবসা বন্ধ। তবে সম্প্রতি আর কিস্তি দিতে হচ্ছে না। করোনা পরিস্থিতি পার হলে আবার দিতে হবে। কিন্তু এখন সমস্যা হয়েছে খাওয়া–পরা নিয়ে। তমা রানী পাল রাজশাহী নগরের ভোটার নন। এ জন্য স্থানীয় ওয়ার্ড কাউন্সিলরের তালিকায় তাঁর নাম নেই। তিনি কোনো ত্রাণ পাচ্ছেন না। তাঁর মা সুবাশী রানী দাস সাহায্য পাচ্ছেন। মা তাঁর বরাদ্দ থেকে কিছুটা দিচ্ছেন। এই খেয়ে দিন কাটাচ্ছেন।
তমা রানী পাল বলেন, ভেবে পাচ্ছেন না, এভাবে মায়ের খাবার ভাগ করে আর কত দিন কাটাবেন। কীভাবে করোনাভাইরাস পরিস্থিতি মোকাবিলা করবেন?
এ ব্যাপারে দৃষ্টি আকর্ষণ করা হলে রাজশাহী জেলা প্রশাসক মো. হামিদুল হক প্রথম আলোকে বলেন, এই ধরনের সমস্যা নিয়ে গতকাল বৃহস্পতিবার বিকেলে সিটি করপোরেশনের সঙ্গে তাঁদের একটি বৈঠক হয়েছে। বৈঠকে এলাকার ভোটার নন, এমন ব্যক্তিদেরও ত্রাণ দেওয়ার সিদ্ধান্ত হয়েছে। এ ধরনের ব্যক্তিদের স্থানীয় ওয়ার্ড কাউন্সিলরের মাধ্যমে ত্রাণ বিতরণে সমন্বয় করা হবে।


",https://www.prothomalo.com/bangladesh/article/1651353,"
১৭ এপ্রিল ২০২০, ১১:৩৩

							আপডেট:
১৭ এপ্রিল ২০২০, ১২:২১",Real
বিপদের সময় তওবা ও ইস্তিগফার,"

বিপদ-আপদ বালা-মুসিবত আল্লাহ তাআলার পক্ষ থেকে পরীক্ষা ও সতর্কবার্তা। তাই যেকোনো সংকটে আমাদের মহান প্রভুর শরণাপন্ন হতে হবে। দোয়া-দরুদ ও নেক আমল করলে যেমন সওয়াব বা পুণ্য লাভ হয়, তেমনি বিপদ-আপদ, আজাব-গজব থেকেও রেহাই পাওয়া যায়। আল্লাহ তাআলা নির্দেশ দিয়েছেন, ‘হে মুমিনগণ! তোমরা ধৈর্যের সাথে “সালাত”–এর মাধ্যমে আল্লাহর সাহায্য প্রার্থনা করো। নিশ্চয় আল্লাহ ধৈর্যশীলদের সঙ্গে আছেন। যারা মুসিবতে বলে, নিশ্চয় আমরা আল্লাহর এবং আমরা তাঁর কাছেই ফিরে যাব।’ (সুরা: ২ বাকারা, আয়াত: ১৫৩ ও ১৫৬)। সালাত অর্থ শুদ্ধি, পরিশুদ্ধি, নামাজ, দোয়া-দরুদ, তাসবিহ, রহমত ও ইস্তিগফার করা। (লিসানুল আরব, খণ্ড ৭, পৃষ্ঠা ৩৯৭-৪০০)।
কোরআন মাজিদে ইস্তিগফারের বহু নির্দেশনা রয়েছে। যেমন ‘তোমরা তোমাদের পালনকর্তার নিকট ক্ষমা প্রার্থনা করো; নিশ্চয় তিনি অত্যন্ত ক্ষমাশীল।’ (সুরা ৭১ নুহ, আয়াত ১০)। ‘[হে রাসুল (সা.)!] আপনি বলুন, হে আমার (আল্লাহর) বান্দাগণ! যারা নিজেদের ওপর জুলুম করেছ, তোমরা আল্লাহর রহমত থেকে নিরাশ হয়ো না। নিশ্চয় আল্লাহ সমস্ত গুনাহ মাফ করবেন। তিনি ক্ষমাশীল, পরম দয়ালু।’ (সুরা ৩৯ জুমার, আয়াত ৫৩)। ‘তোমরা তোমাদের প্রভুর নিকট ক্ষমা ভিক্ষা করো, নিশ্চয় তিনি অত্যন্ত ক্ষমাশীল। ফলে তিনি আল্লাহ তোমাদের প্রতি সুষম বৃষ্টি বর্ষণ করবেন। আর তোমাদের সম্পদে প্রাচুর্য ও সন্তানে বরকত দেবেন এবং তোমাদের জন্য বাগবাগিচা পানির ফোয়ারায় শোভিত করবেন।’ (সুরা: ৭১ নুহ, আয়াত: ১০-১২)।
‘তাওবাহ’ শব্দটি আরবি, অর্থ হলো ফিরে আসা। গুনাহ বা পাপকাজ থেকে ফিরে আসা হলো তওবা। ‘ইস্তিগফার’ বা ক্ষমা প্রার্থনা তওবার প্রথম পর্যায় এবং একটি অন্যটির পরিপূরক। ‘তাওবাহ ইস্তিগফার’ জোড়া শব্দরূপে ব্যবহৃত হয়। আদি পিতা হজরত আদম (আ.)  ও আদি মাতা হজরত হাওয়া (আ.) যে ইস্তিগফার দ্বারা তওবা করেছিলেন তা হলো, ‘হে আমাদের রব! আমরা জুলুম করেছি আমাদের নফছের প্রতি, আপনি যদি ক্ষমা ও দয়া না করেন, আমরা অবশ্যই ক্ষতিগ্রস্তদের অন্তর্ভুক্ত হয়ে যাব।’ (সুরা: ৭ আরাফ, আয়াত: ২৩)।
তওবা সম্পর্কে আল্লাহ তাআলা কোরআন কারিমে বলেন, ‘নিশ্চয় আল্লাহ তওবাকারীদের ভালোবাসেন এবং পবিত্রতা অর্জনকারীদের পছন্দ করেন।’ (সুরা: ২ বাকারা, আয়াত: ২২২)। হাদিস শরিফে রয়েছে, ‘গুনাহ থেকে তওবাকারী নিষ্পাপ ব্যক্তির মতো।’ (বুখারি)। ‘সকল আদম সন্তান পাপী, আর পাপীদের মধ্যে উত্তম হলো তওবাকারীগণ।’ (মুসলিম ও তিরমিজি)।
ইস্তিগফার তথা ক্ষমা প্রার্থনা করা স্বতন্ত্র একটি ইবাদত, যা আল্লাহ তাআলার খুবই পছন্দনীয়। তাই সব নবী–রাসুল মাসুম বা নিষ্পাপ হওয়া সত্ত্বেও বেশি বেশি ইস্তিগফার করতেন। আমাদের প্রিয় নবী হজরত মুহাম্মদ (সা.) নবীদের ইমাম ও রাসুলগণের সরদার হওয়া সত্ত্বেও আল্লাহ রাব্বুল আলামিন তাঁকেও ইস্তিগফার করার নির্দেশ দিলেন। (আল–কোরআন, সুরা: ১১০ নাছর, আয়াত: ৩)। নবী করিম (সা.) বলেছেন, ‘আমি দৈনিক সত্তরবার আল্লাহর কাছে ইস্তিগফার করি।’ (বুখারি, হাদিস ৬৩০৭)। ‘যে ব্যক্তি সর্বদা ইস্তিগফার করতে থাকে, আল্লাহ তাআলা তাকে সংকট থেকে মুক্তির পথ করে দেন। যাবতীয় দুশ্চিন্তা থেকে মুক্তি ও প্রশান্তি দান করেন এবং তাকে তার ধারণাতীত জায়গা থেকে রিজিক দান করেন।’ (আবুদাউদ: ১৫১৮)।
ইমাম ইবনুল কায়্যিম জাওজিয়া (রহ.) বলেন, ইস্তিগফারের শ্রেষ্ঠ দোয়াকে ছায়্যিদুল ইস্তিগফার বলা হয়। ছায়্যিদুল ইস্তিগফার দ্বারা পাপের শাস্তি হতে নিষ্কৃতি পাওয়া যায়। (মাজমুআ ফাতাওয়া)। রাসুলুল্লাহ (সা.) বলেছেন, ‘যে ব্যক্তি দৃঢ় বিশ্বাসের সঙ্গে প্রত্যুষে এই ইস্তিগফার পাঠ করবে এবং সন্ধ্যার পূর্বে মৃত্যুবরণ করবে, সে জান্নাতবাসী হবে। আর যে ব্যক্তি তা সন্ধ্যায় পাঠ করবে এবং সকাল হওয়ার আগে ইন্তেকাল করবে, সে–ও জান্নাতি হবে।’ (বুখারি)
ছায়্যিদুল ইস্তিফার, ‘হে আল্লাহ! আপনি আমার প্রভু, আপনি ছাড়া কোনা ইলাহ বা মাবুদ নাই; আপনিই আমাকে সৃষ্টি করেছেন এবং আমি আপনারই বান্দা বা গোলাম, আর আমি আছি আপনার প্রতিশ্রুতি ও অঙ্গীকারের ওপর আমার সাধ্যমতো; আমি আপনার কাছে পানাহ ও আশ্রয় চাই আমার অনাসৃষ্টির অকল্যাণ, অপকার ও ক্ষতি হতে, আমি স্বীকার করছি আমার প্রতি আপনার সকল নেয়ামতরাশি এবং আরও স্বীকার করছি আমি আপনার সমীপে আমার সকল অপরাধ; সুতরাং আমাকে ক্ষমা করে দিন, যেহেতু আপনি ছাড়া ক্ষমা করার আর কেউ নেই।’ (বুখারি শরিফ)
মুফতি মাওলানা শাঈখ মুহাম্মাদ উছমান গনী: বাংলাদেশ জাতীয় ইমাম সমিতির যুগ্ম মহাসচিব ও আহ্ছানিয়া ইনস্টিটিউট অব সুফিজমের সহকারী অধ্যাপকsmusmangonee@gmail,com


",https://www.prothomalo.com/bangladesh/article/1651350,"
১৭ এপ্রিল ২০২০, ১২:৩০

							আপডেট:
১৭ এপ্রিল ২০২০, ১২:৩০",Real
করোনাকালে সাংবাদিকতার বিপদ ও রূপান্তর,"

করোনাভাইরাস মহামারির ছোবল বিশ্বের কোনো দেশ এবং কোনো জনগোষ্ঠীকেই যেহেতু ছাড় দেয়নি, সেহেতু গণমাধ্যম এবং সাংবাদিকতাও এখন এক নতুন চ্যালেঞ্জের মুখোমুখি। অন্য সবকিছুর মতোই গণমাধ্যমও আর তার ছকবাঁধা নিয়মে চলছে না। করোনাভাইরাস হচ্ছে আমাদের জীবনযাত্রায় স্মরণকালের সবচেয়ে বড় বিঘ্ন সৃষ্টিকারী। মহামারির এই ভয়াবহ ছোঁয়াচে রোগ থেকে আত্মরক্ষা করতে এবং তার অনুষঙ্গী মহামন্দায় বেঁচে থাকার উপায় অনুসন্ধানে উৎসুক মানুষের মনে এখন অসংখ্য প্রশ্ন। লকডাউন, কারফিউ কিংবা চলাচলে নিয়ন্ত্রণের কারণে ছাপা কাগজ বিতরণ ব্যবস্থায় সবচেয়ে বড় বিঘ্ন সৃষ্টির কারণে পত্রিকার প্রচারসংখ্যা কমেছে। কিন্তু, অনলাইনে পাঠকসংখ্যা বেড়েছে নাটকীয় হারে। টিভির দর্শকসংখ্যাও বেড়েছে। শ্রোতারা আবার রেডিওমুখী হয়েছেন। পাঠক-দর্শক-শ্রোতার চাহিদা পূরণে সাংবাদিকতা এখন অন্য যেকোনো সময়ের চেয়ে বেশি গুরুত্বপূর্ণ ও বিপজ্জনক হয়ে উঠেছে।
রাজনৈতিক সংকট এবং প্রাকৃতিক দুর্যোগের সময়ে এ রকম গ্রাহক বৃদ্ধির অভিজ্ঞতা আমাদের আছে। সংকটকালের এসব পাঠক-শ্রোতাদের আগ্রহকে ক্রাইসিস রিডিং/লিসেনিং বলে অভিহিত করা হয়ে থাকে। সব সংকটের বড় সংকট অন্য কথায় ‘মাদার অব অল ক্রাইসিস’-এই বৈশ্বিক মহামারির সময়ে তাই গ্রাহকের চাহিদা কোন মাত্রায় পৌঁছাতে পারে তা সহজেই অনুমেয়। মানুষ যখন তার বিশ্বস্ত প্রতিষ্ঠানের কাছে আস্থা রাখার মতো তথ্য ও বিচার-বিশ্লেষণ আশা করে তখন সেই প্রত্যাশা পূরণে ব্যর্থ হলে সেই প্রতিষ্ঠানের টিকে থাকা যে অনিশ্চিত হয়ে পড়বে-এ বিষয়ে কোনো সন্দেহ নেই। কিন্তু, এই প্রত্যাশা পূরণে গণমাধ্যম যেসব চ্যালেঞ্জের মুখে পড়ছে তাও নজিরবিহীন। মোটাদাগে এই চ্যালেঞ্জগুলো হচ্ছে: নানা ধরনের নিয়ন্ত্রণ ও বাধার মুখে সঠিক এবং বস্তুনিষ্ঠ তথ্য সংগ্রহ ও তা তুলে ধরা, সাংবাদিক ও কুশলীদের স্বাস্থ্যগত সুরক্ষা এবং ব্যবসা-বাণিজ্যের অচলাবস্থায় প্রতিষ্ঠান চালু রাখার জন্য অর্থের সংস্থান করা।
নিয়ন্ত্রণমূলক ব্যবস্থায় তথ্যপ্রবাহ বাধাগ্রস্ত হওয়ার সমস্যা কতটা প্রকট হতে পারে তার অভিজ্ঞতা আমাদের অল্প-বিস্তর আছে। করোনা টেস্ট, রোগী শনাক্তকরণ, হাসপাতালের শয্যাসংখ্যা, নিবিড় পরিচর্যাকেন্দ্র (আইসিইউ) ও কৃত্রিম শ্বাসযন্ত্রের (ভেন্টিলেটর) সংখ্যা, কিংবা, পোশাক কারখানা খোলা এবং বন্ধের সিদ্ধান্তগুলো নিয়ে জনমনে প্রশ্নের শেষ নেই। দেশব্যাপী চাল চুরি, রাতেরভোটের জনপ্রতিনিধি চেয়ারম্যান-মেম্বারদের দুর্নীতি ও ক্ষমতার অপব্যবহার, অসহায় দরিদ্র মানুষের বিক্ষোভের যেসব বিচ্ছিন্ন চিত্র সোশ্যাল মিডিয়ায় আসছে মূলধারার মাধ্যমে তা প্রকাশের ক্ষেত্রে বড় এক বাধা হয়ে আছে ডিজিটাল নিরাপত্তা আইন।
করোনার বহু আগে থেকেই এই আইনের যথেচ্ছ অপপ্রয়োগের কারণে দেশে বস্তুনিষ্ঠ তথ্য প্রকাশ ও সেগুলোর বিচার-বিশ্লেষণে স্বাধীন মতপ্রকাশের ক্ষেত্রে স্বনিয়ন্ত্রণ বা সেলফ-সেন্সরশিপের চর্চা প্রকট হয়েছে। করোনা পরিস্থিতিতে সংবাদমাধ্যমের ওপর নজরদারির জন্য একটি কমিটি গঠন করে শেষ পর্যন্ত তা বাতিল করা হয়েছে। গত ১২ এপ্রিল বেসরকারি টিভি চ্যানেলের মালিক সমিতি তথ্য মন্ত্রণালয়ের ইচ্ছে (তাঁদের ভাষায় পর্যবেক্ষণ) অনুযায়ী সাংবাদিকদের সংকটকালে টকশোতে নেতিবাচক আলোচনা না করার উপদেশ দিয়েছে। মহামারির কালেও একাধিক এলাকায় দুর্নীতির খবর প্রকাশের জন্য সাংবাদিকেরা কয়েক দিন আগেও প্রহৃত হয়েছেন। গুম হওয়া সাংবাদিক শফিকুল ইসলাম কাজলের সন্ধান মেলেনি। ফেসবুকে ক্ষমতাসীন রাজনীতিকদের সমালোচনার জন্য মানহানির মামলা এবং গ্রেপ্তারও অব্যাহত আছে। করোনাকালের মানবাধিকার পরিস্থিতির ওপর দশজন গবেষকের প্রকাশিত গবেষণায় এই সময়ে অন্তত ছয়জন সাংবাদিকের বিরুদ্ধে এই আইনে মামলার তথ্য দেওয়া হয়েছে। স্বাস্থ্যঝুঁকির ভয়ের চেয়ে এই হয়রানির ভয় কোনো অংশেই কম নয়।
মতপ্রকাশের স্বাধীনতার প্রতি এই ঝুঁকি আরও বাড়বে বৈ কমবে না। সংকট মোকাবিলায় প্রস্তুতিহীনতা, প্রশাসনের অযোগ্যতা, বিভিন্ন স্তরে নেতৃত্বের ব্যর্থতা, দলীয় আনুগত্য ও পক্ষপাতের কারণে জনদুর্ভোগ বাড়তে থাকলে সরকারের মধ্যেও অসহিষ্ণুতা বৃদ্ধি পাওয়ার আশঙ্কা আরও বাড়বে। স্বাস্থ্যসেবীরা যাতে ভাইরাসের বাহক না হন এ কারণে শনাক্তকরণ পরীক্ষায় তাঁদের অগ্রাধিকার পাওয়ার কথা। ব্রিটেনে যুবরাজ চার্লস, প্রধানমন্ত্রী বরিস জনসন, স্বাস্থ্যমন্ত্রী হ্যানককের ক্ষেত্রে সেই নিয়মের ব্যত্যয় হওয়ার অভিযোগ উঠলে সরকারকে তার ব্যাখ্যা দিতে হয়েছে। নিউজিল্যান্ড এবং অস্ট্রেলিয়ায় মন্ত্রীরা লকডাউনের বিধি ভঙ্গ করায় জরিমানা দিয়েছেন, পদ খুইয়েছেন। বিপরীতে, কর্তৃত্ববাদী তাজিকিস্তানে করোনা ভাইরাস শব্দ দুটি উচ্চারণই নিষিদ্ধ হয়েছে। সরকারের ভাবমূর্তি ক্ষুণ্নের অভিযোগ তো অহরহই শোনা যায়। করোনা ভাইরাসের সময়ে বিভিন্ন দেশে এই বিপদের আশঙ্কায় ইতিমধ্যেই কমিটি টু প্রটেক্ট জার্নালিস্টস, সিপিজে এবং ইন্টারন্যাশনাল প্রেস ইনস্টিটিউট, আইপিআই তাদের উদ্বেগের কথা জানিয়েছে। সর্ব সম্প্রতি গত ৬ এপ্রিল কানাডা, জার্মানি, নেদারল্যান্ডস, লাটভিয়া, যুক্তরাজ্য এবং যুক্তরাষ্ট্র এক যৌথ বিবৃতিতে এই সংকটকে কেন্দ্র করে কিছু দেশে স্বাধীন ও মুক্ত সংবাদপ্রবাহে অন্যায় বিধিনিষেধ আরোপের উদ্যোগে উদ্বেগ প্রকাশ করেছে। গণমাধ্যমের স্বাধীনতা এবং সাংবাদিক ও গণমাধ্যমের অন্যান্য পেশাদারদের নিরাপত্তা নিশ্চিত করার জন্যও বিবৃতিতে সব দেশের সরকারগুলোর প্রতি আহ্বান জানানো হয়েছে।
২.
গণমাধ্যম কর্মীদের সুরক্ষার বিষয়টি যে কত জটিল এবং গুরুতর, তা ইতিমধ্যেই স্পষ্ট হয়েছে। অনেকটা অত্যাবশ্যকীয় এবং জরুরি সেবা-দুর্যোগে তাঁদের ভূমিকা আরও বেশি। সুরক্ষা শুধু গণমাধ্যমকর্মীর নয়, তাঁর পরিবারের অন্যদেরও। দুর্ভাগ্যজনকভাবে অনেকেই ইতিমধ্যে এই সংক্রমণের শিকার হয়েছেন, পরিবারের সদস্যরাও সংক্রমিত হয়েছেন। অবশ্য, শনাক্তকরণের পর সংক্রমিত ব্যক্তি কার কার সংস্পর্শে এসেছিলেন তাদেরকে খুঁজে বের করে স্বেচ্ছান্তরীণ থাকতে বাধ্য করার মতো কোনো ব্যবস্থা যেখানে রাষ্ট্রীয়ভাবেই অগ্রাধিকার পায়নি, সেখানে গণমাধ্যমকে আলাদাভাবে দেখার সুযোগ কই।
এমনিতেই গণমাধ্যমকর্মীদের ব্যক্তিগত নিরাপত্তার ঝুঁকিগুলো সম্পর্কে সচেতনতা এবং সুরক্ষামূলক সতর্কতা অনুসরণের বিষয়টি বাংলাদেশে অনেকটাই উপেক্ষিত থেকেছে। সাংবাদিকদের সুরক্ষার ধারণা নিয়ে দেশে কাজ শুরু হয়েছে অল্প কিছুদিন আগে। এমআরডিআই নামের একটি প্রতিষ্ঠান একটি নির্দেশিকা প্রকাশ করেছে এবং বেশ কিছু প্রশিক্ষণও দিয়েছে। কিন্তু, এ ধরনের সর্বগ্রাসী বৈশ্বিক মহামারির বিষয়টি কতটা গুরুতর হতে পারে, সেটা ছিল ধারণার অতীত। তবে, বাংলাদেশে করোনাভাইরাস পৌঁছে যাওয়ার পরপরই তারা একটি অনলাইন নির্দেশিকা প্রকাশ করেছে। দুর্ভাগ্যজনক হলেও সত্যি, আমরাও অনেকেই স্বভাবজাত অতি আত্মবিশ্বাসী হওয়ায় বিপদকে গুরুত্ব দিই নি। ‘আমার করোনা হবে না, হওয়ার কোনো কারণ নেই ‘এমন বিশ্বাসের ওপর ভিত্তি করে অপ্রয়োজনীয় ঝুঁকি নিয়েছি।
গণমাধ্যম কর্মীদের ঝুঁকি এড়াতে যে ধরনের প্রস্তুতি প্রয়োজন ছিল অধিকাংশ প্রতিষ্ঠানই তা নিতে পারেনি। আবার অনেকে তা চেয়েছে কিনা, সেটাও স্পষ্ট নয়। অন্তত টিভির টকশোতে অতিথিদের বসার ব্যবস্থার ক্ষেত্রে যেটুকু সতর্কতা সহজেই নেওয়া যেতে, সেটুকুও সময়মতো অনেকে নেননি। কর্মীদের বাড়ি থেকে কাজ করার সুযোগ করে দেওয়ার জন্য যেসব প্রস্তুতির প্রয়োজন ছিল তাও হাতে গোনা দু-একটা প্রতিষ্ঠান ছাড়া অনেকেই নেয়নি। এগুলোর জন্য কিছুটা বিনিয়োগও প্রয়োজন ছিল। যেমন সব কর্মীর যে বাসায় কাজের জন্য আলাদা ল্যাপটপ থাকবে, বা ব্রডব্যান্ডের অসীম সুবিধা অথবা প্রয়োজনীয় মোবাইল ডাটা থাকবে, এমন নয়। অফিসের নেটওয়ার্কে যুক্ত হওয়ার আলাদা নিরাপত্তাকাঠামোর প্রশ্নও গুরুত্বপূর্ণ। আর, মাঠের কাজে নিয়োজিতদের ব্যক্তিগত সুরক্ষা পোশাকের ব্যবস্থা করার কাজগুলো সবাই সমান গুরুত্ব দিয়েছেন, তাও নয়। সর্বোপরি, এঁদের অধিকাংশেরই ঝুঁকি বিমার প্রশ্নটিও একটি চিন্তার বিষয়।
৩.
করোনাভাইরাসের থাবা সারা বিশ্বের ব্যবসা-বাণিজ্যে যে স্থবিরতা ও অনিশ্চয়তা তৈরি করেছে গণমাধ্যমে তার প্রভাব হয়েছে আরও মারাত্মক। করোনা থেকে বাঁচলেও গণমাধ্যমকর্মীরা জীবিকা বাঁচাতে পারবেন কিনা, সেই প্রশ্ন এখন বড় হয়ে দেখা দিয়েছে। এটি শুধু বাংলাদেশের নিজস্ব সমস্যা নয়। বিশ্বের সব প্রান্তেই বিতরণজনিত সমস্যায় ছাপা কাগজের প্রচারে ধস নেমেছে, অনলাইনে গ্রাহক নাটকীয়ভাবে বেড়েছে। এমনিতেই কাগজ বিক্রির টাকায় পত্রিকার খরচ উঠত না, তাদের আয়ের প্রধান উৎস ছিল বিজ্ঞাপন। কিন্তু, ব্যবসা-বাণিজ্য বন্ধ থাকায় সেই আয়ের পথও প্রায় শূন্যের কোঠায়। অনলাইনে গ্রাহক বাড়লেও আয় বাড়েনি, যার প্রধান কারণ বিশ্বের অল্পসংখ্যক পত্রিকাই অনলাইনের জন্য পয়সা নেয়। অনলাইনের বিজ্ঞাপনেও সেই রমরমা অবস্থা আর নেই। তা ছাড়া, বড় বড় প্রযুক্তি প্রতিষ্ঠানগুলো মহামারি সংক্রান্ত খবরের সঙ্গে বিজ্ঞাপন প্রচারে নতুন নীতি অনুসরণ করছে। মূলত, কোভিড নাইন্টিন বা মহামারি বিষয়ক কোনো অপপ্রচার বন্ধের জন্যই এই নীতি।
যুক্তরাষ্ট্র, যুক্তরাজ্য এবং কানাডার মতো দেশগুলোতেও ছোটখাটো সাময়িকী এবং অনেক স্থানীয় পত্রিকা বন্ধ হয়ে গেছে অথবা প্রকাশনা স্থগিত রেখেছে। বাংলাদেশেও সম্প্রতি ঢাকা থেকে প্রকাশিত অন্তত ৮ টি জাতীয় দৈনিকের ছাপা সংস্করণ সাময়িকভাবে বন্ধ রাখা হয়েছে। অনেকেই বেকার হয়ে পড়েছেন। টিভি চ্যানেলগুলোও অশনিসংকেত দিয়েছে। তথ্যমন্ত্রীর সঙ্গে বৈঠকে সরাসরি ভর্তুকির কথাও বলা হয়েছে। সরকারি সহায়তানির্ভর গণমাধ্যম যে বস্তুনিষ্ঠ সাংবাদিকতার চাহিদা পূরণে অক্ষম, সে কথা নতুন করে বলার অপেক্ষা রাখে না। সরকারি বিজ্ঞাপনকে টাকা কামানোর একমাত্র উপায় গণ্য করে পেশাদার সাংবাদিকবিহীন অজস্র পত্রিকা প্রকাশের কথাও অজানা কিছু নয়। সেগুলো কথা আলোচনা না করলেও সরকারি বিজ্ঞাপনকে পত্রিকার কণ্ঠরোধের হাতিয়ার হিসাবে ব্যবহারের অতীত অভিজ্ঞতা-বিশেষ করে সামরিক শাসন আমলের কথা আমরা কেউই বিস্মৃত হইনি। রাজনৈতিক আনুগত্যের সূত্রে অনুমোদন পাওয়া টিভি চ্যানেলগুলোর সীমাবদ্ধতাও সবার জানা।
এ রকম পরিস্থিতিতে আর্থিক সংকট কাটাতে পাশ্চাত্যের দেশগুলোতে কী ধরনের সহায়তার কথা আলোচিত হচ্ছে, সেদিকে একটু নজর দেওয়া যায়। ওই সব দেশে রাজনীতিকেরাই উদ্যোগী হয়ে স্বাধীন সাংবাদিকতা টিকিয়ে রাখার প্রয়োজনীয়তার কথা বলছেন। সুতরাং, সরকারের কাছ থেকে সরাসরি তহবিল নেওয়ার বিকল্প নিয়ে বিভিন্ন আলোচনা হচ্ছে। পাশ্চাত্যের সব দেশই স্বাস্থ্যবিষয়ক বিজ্ঞাপনে সরকারের ব্যয় বহুগুণে বাড়ানোর কথা বলেছেন। যুক্তরাষ্ট্রে দুটো প্রস্তাব সামনে এসেছে: প্রেসিডেন্ট ট্রাম্প অর্থনীতিতে যে দুই লাখ কুড়ি হাজার কোটি ডলারের ঋণ জোগানোর যে উদ্যোগ নিয়েছেন, সেই ঋণ যেসব শিল্প হিসাবে গণমাধ্যমও পেতে পারে। আর, দ্বিতীয়ত, নাগরিকেরা পত্রিকা কিনতে যা খরচ করবেন, তাঁদেরকে সেই পরিমাণে কর রেয়াত দেওয়া। ফলে, করদাতারা পত্রিকা কিনতে উৎসাহী হবেন এবং সংবাদপত্রের স্বাধীনতায় তার কোনো বিরূপ প্রভাব পড়বে না। স্কটল্যান্ডে গণমাধ্যম প্রতিষ্ঠানগুলো তাদের স্থাপনার জন্য যে বাণিজ্যিক কর দেয় তা দুই বছরের জন্য মওকুফের কথা বলছে।
বাংলাদেশেও সরকারি অনুদানের বদলে এ ধরনের নানা বিকল্পের কথা ভাবা যায়। বাংলাদেশ সরকার বর্তমান কঠিন অর্থনৈতিক বাস্তবতা মোকাবিলায় শিল্প খাতসহ বিভিন্ন খাতের জন্য প্রণোদনা ঘোষণা করেছে। সংবাদপত্র শিল্পও যাতে সেই প্রণোদনা পায় তা নিশ্চিত করা উচিত। বিশেষ করে দৈনন্দিন পরিচালনা ব্যয় নির্বাহের জন্য যে তহবিল ঘোষণা করা হয়েছে তাতে সংবাদপত্র শিল্পকে অন্তর্ভুক্ত করা যায়। দেশের সংবাদপত্র শিল্পকে এখন ৩৫ শতাংশ হারে করপোরেট ট্যাক্স দিতে হয়, যেখানে তৈরি পোশাক শিল্পকে দিতে হয় মাত্র ১৫ শতাংশ। এটা কমিয়ে ফেলার বিষয়টি যৌক্তিক। নিউজপ্রিন্ট আমদানির ওপর ১৫ শতাংশ ভ্যাট ও ৫ শতাংশ আমদানি শুল্ক প্রত্যাহারের দাবি দীর্ঘ দিনের। সংবাদপত্র শিল্পের স্বার্থে এটা এখনই প্রত্যাহারে ঘোষণা দেওয়া যেতে পারে। বিজ্ঞাপনের ওপর মূল্য সংযোজন করে ছাড় দেওয়া হলে বেসরকারি খাতের বিজ্ঞাপনদাতারা কিছুটা হলেও ফিরতে পারেন। সর্বোপরি, গত প্রায় চার বছর ধরে যেসব সংবাদপত্রে মোবাইল ফোন কোম্পানিসহ বিভিন্ন বেসরকারি বাণিজ্যিক প্রতিষ্ঠানের বিজ্ঞাপনে অঘোষিত নিষেধাজ্ঞা চলে আসছে, তা অবিলম্বে প্রত্যাহার হওয়া প্রয়োজন। সংকটের কালে স্বাধীন সংবাদমাধ্যমের ভূমিকা উপেক্ষা কিংবা তার স্বাধীনতা খর্ব হওয়া কোনোভাবেই কাম্য নয়। সংবাদমাধ্যমের কাজ ক্ষমতাধরদের জবাবদিহি আদায় করা। এটি সংকটকালে আরও বেশি জরুরি। আর, দ্রুত রূপান্তরশীল প্রযুক্তিতে ভর করে করোনাকালে যে পরিবর্তনের ধারা গণমাধ্যমে এসেছে, তাও একটা স্থায়ী ছাপ ফেলবে বলেই মনে হয়।
কামাল আহমেদ: সাংবাদিক


",https://www.prothomalo.com/bangladesh/article/1651348,"
১৭ এপ্রিল ২০২০, ১১:২৮

							আপডেট:
১৭ এপ্রিল ২০২০, ১১:৩০",Real
সোমবার থেকে পশ্চিমবঙ্গে খুলছে রাজ্য সরকারের সব অফিস,"

পশ্চিমবঙ্গ সরকার ঘোষণা দিয়েছে, আগামী সোমবার থেকে খুলে দেওয়া হবে রাজ্য সরকারের সব অফিস। তবে এখন মোট কর্মীর ২৫ শতাংশ অফিস করবেন। সব কর্মীকে রুটিন করে দায়িত্ব পালন করতে হবে। আবার সব কর্মীকে রুটিন করে ছুটি ভোগ করতে হবে।
গতকাল বৃহস্পতিবার পশ্চিমবঙ্গের মুখ্য সচিব রাজীব সিনহা এক নির্দেশিকায় এ কথা জানান। ওই নির্দেশিকায় বলা হয়, সামাজিক দূরত্ব বজায় রেখে কর্মীরা কাজ করবেন। আর প্রতিটি দপ্তরের শীর্ষ কর্মকর্তা প্রতিদিনের বিভিন্ন কর্মকর্তা ও কর্মচারীর তালিকা তৈরি করবেন। ভাগ করে দেবেন প্রতিদিনকার কাজের তালিকা।
এর আগে অবশ্য কেন্দ্রীয় সরকারের নির্দেশে ট্রেজারি, জেলা প্রশাসন দপ্তর, পুলিশ, ফায়ার সার্ভিস, কারা প্রশাসনসহ অত্যাবশ্যকীয় এবং জরুরি সেবার সঙ্গে যুক্ত সব দপ্তর খোলা রাখা হয়েছিল। এবার রাজ্যের বাকি দপ্তর খোলার নির্দেশ দেওয়া হলো। অবশ্য গত বুধবার মুখ্যমন্ত্রী মমতা বন্দ্যোপাধ্যায় চটকল, ছোট নির্মাণ শিল্পকারখানা, ক্ষুদ্র শিল্প, ইটভাটায় শ্রমিকদের কাজের অনুমতি দিয়েছিলেন। খুলে দিয়েছিলেন চা–বাগানও।
গতকাল বিকেলে পশ্চিমবঙ্গের রাজ্য সচিবালয় নবান্নে আয়োজিত এক সংবাদ সম্মেলনে রাজ্যের মুখ্যসচিব রাজীব সিনহা জানান, পশ্চিমবঙ্গে গত ২৪ ঘণ্টায় করোনায় ২৪ জন আক্রান্ত হয়েছে। এই নিয়ে রাজ্যে এখন চিকিৎসাধীন করোনা রোগীর সংখ্যা দাঁড়িয়েছে ১৪৪। আর মৃত রোগীর সংখ্যা ১০। অন্যদিকে, এখন পর্যন্ত সুস্থ হয়ে বাড়ি ফিরেছে ৫১ জন। ফলে, সব মিলিয়ে আক্রান্ত মানুষের সংখ্যা দাঁড়িয়েছে ১৯৫। রাজ্যে করোনার নমুনা পরীক্ষা হয়েছে ৩ হাজার ৮১১ জনের। হোম কোয়ারেন্টিনে আছে ৩৬ হাজার ৯৮২ জন। সরকারি কোয়ারেন্টিনে আছে ৩ হাজার ৯১৫ জন।
রাজীব সিনহা জানান, রাজ্যে মদ ও তামাকজাত দ্রব্য বিক্রির ওপর নিষেধাজ্ঞা জারি করা হয়েছে। সেই সঙ্গে পাঁচজনের বেশি মানুষের জমায়েতের ওপরও নিষেধাজ্ঞা জারি হয়েছে।
অন্যদিকে, গতকাল বিকেলে কেন্দ্রীয় স্বাস্থ্য মন্ত্রণালয়ের যুগ্ম সচিব লব আগরওয়াল এক সংবাদ সম্মেলনে করোনা নিয়ে আশার বাণী শুনিয়েছেন। তিনি বলেন, দেশের ১৭টি রাজ্যের ৩২৫টি জেলা এখন করোনাশূন্য। ওই জেলায় করোনায় আক্রান্ত নেই। তবে তিনি জানান, আগের ২৪ ঘণ্টায় দেশে ৩৭ জনের মৃত্যু হয়েছে। আক্রান্ত হয়েছে ৯৪১ জন। আর সংকটমুক্ত হয়েছে ১৮৩ জন। সব মিলিয়ে এখন পর্যন্ত মৃত মানুষের সংখ্যা দাঁড়িয়েছে ৪১৪। আক্রান্ত মানুষের সংখ্যা ১২ হাজার ৩৮০। আক্রান্ত ও মৃত্যু সবচেয়ে বেশি মহারাষ্ট্রে।


",https://www.prothomalo.com/bangladesh/article/1651346,"
১৭ এপ্রিল ২০২০, ১১:২৬

							আপডেট:
১৭ এপ্রিল ২০২০, ১১:২৭",Real
"দুই মাস সাগরে ভাসল রোহিঙ্গারা, মৃত ৩২","

করোনাভাইরাস–আতঙ্কের মধ্যে গত বুধবার রাতে কক্সবাজারের টেকনাফ উপকূলে আসা ৩৯৬ জন রোহিঙ্গাকে প্রাতিষ্ঠানিক কোয়ারেন্টিনে পাঠানো হয়েছে। জাতিসংঘের উদ্বাস্তুবিষয়ক সংস্থা ইউএনএইচসিআর উদ্ধার রোহিঙ্গাদের প্রাতিষ্ঠানিক কোয়ারেন্টিন, স্বাস্থ্য পরীক্ষাসহ নিরাপত্তার দায়িত্ব নিয়েছে।
একই ঘটনায় সাগরে অভুক্ত থেকে ৩২ রোহিঙ্গার মৃত্যু হয়েছে। উদ্ধার রোহিঙ্গাদের সঙ্গে কথা বলে প্রথম আলোকে এ তথ্য জানিয়েছেন কক্সবাজারের অতিরিক্ত পুলিশ সুপার (প্রশাসন) মোহাম্মদ ইকবাল হোসাইন। প্রায় দুই মাস আগে ৪৮২ রোহিঙ্গা মানব পাচারকারীদের প্ররোচনায় ‘উন্নত জীবন ও বিয়ের আশায়’ মালয়েশিয়া রওনা হয়েছিল। কিন্তু মালয়েশিয়ার নৌবাহিনী তাদের সেখানে ভিড়তে না দেওয়ায় তারা আবার টেকনাফ উপকূলে ফিরে আসে। উদ্ধার রোহিঙ্গারা সবাই উখিয়া ও টেকনাফের বিভিন্ন শিবিরের বাসিন্দা।
২০১৫ সালে থাইল্যান্ডের জঙ্গলে গণকবর আবিষ্কৃত হওয়ার পর মানব পাচারের বিষয়টি বিশ্বজুড়ে ব্যাপকভাবে আলোচিত হয়। এরপর দুই বছর মানব পাচার প্রায় বন্ধ থাকে। ২০১৮ সালে এই অঞ্চল থেকে থেমে থেমে মানব পাচার শুরু হলেও করোনাভাইরাসের প্রেক্ষাপটে কোনো দেশ রোহিঙ্গাদের আশ্রয় দিতে রাজি হয়নি। উদ্ধার রোহিঙ্গারা জানিয়েছেন, প্রথমে মালয়েশিয়ার নৌবাহিনী, এরপর থাইল্যান্ড ও মিয়ানমারের নৌবাহিনীর বাধার মুখে তাঁরা বাংলাদেশের উপকূলে ফিরে আসতে বাধ্য হন।
জেলা প্রশাসক মো. কামাল হোসেন প্রথম আলোকে বলেন, উদ্ধার রোহিঙ্গাদের প্রথমে মিয়ানমারে ‘পুশব্যাক’ করার সিদ্ধান্ত হয়েছিল। কিন্তু পরিস্থিতি বিবেচনা করে রোহিঙ্গাদের ইউএনএইচসিআরের তত্ত্বাবধানে দেওয়া হয়েছে। তারা রোহিঙ্গাদের প্রাতিষ্ঠানিক কোয়ারেন্টিনে রেখেছে।
পুলিশ সূত্রমতে, এর মধ্যে ২০০ জনকে রাখা হয়েছে টেকনাফের কেরনতলীর ট্রানজিট ঘাটের শরণার্থী প্রত্যাবাসন কেন্দ্রে। অবশিষ্ট ১৯৬ জনকে নেওয়া হয়েছে উখিয়ার কুতুপালং টিভি সম্প্রচার কেন্দ্রের আরেকটি ‘আইসোলেশন ইউনিটে’। উদ্ধার ৩৯৬ রোহিঙ্গার মধ্যে নারী ১৮২ জন, পুরুষ ১৫০ জন, শিশু ৬৪ জন।
কোস্টগার্ড ও পুলিশ সূত্র জানায়, বুধবার রাত সাড়ে ১০টার দিকে টেকনাফের বাহারছড়া ইউনিয়নের জাহাজপুরা সৈকতে রোহিঙ্গাবোঝাই একটি ট্রলার ভেড়ে। এরপর ট্রলার থেকে রোহিঙ্গারা নামতে শুরু করেন। এ সময় কোস্টগার্ড ঘটনাস্থলে পৌঁছে ৩৯৬ জন রোহিঙ্গাকে আটক করে।
ট্রলারেই মৃত্যু
টেকনাফের জেটিঘাটে গতকাল সকালে কথা হয় উদ্ধার রোহিঙ্গা লিয়াকত আলীর (২২) সঙ্গে। তিনি উখিয়ার থাইংখালী শিবিরের বাসিন্দা। ভালো চাকরির আশায় ট্রলারে মালয়েশিয়া রওনা দেন। টেকনাফের জেটিঘাটে বিলাপ করতে করতে লিয়াকত বলেন, ট্রলারে চার দিন অভুক্ত থেকেই তাঁর ছোট ভাই মোহাম্মদ নছিম মারা গেছেন। জানাজা ছাড়াই ভাইয়ের লাশ সাগরে ভাসিয়ে দিতে হয়েছে।
অভুক্ত থেকে ট্রলারে মারা গেছে জানে আলমের চার বছরের মেয়ে। জানে আলম (৪৪) বলেন, সাগরেই হারিয়ে গেল আদরের মেয়ে।
উদ্ধার রোহিঙ্গাদের ভাষ্য, ট্রলারে বাংলাদেশ ও মিয়ানমারের সাত-আটজন দালালও (মানব পাচারকারীদের সহযোগী) ছিল। মালয়েশিয়ায় ভালো চাকরির প্রলোভন দেওয়া হয় পুরুষদের। তরুণীদের দেওয়া হয় ভালো পাত্রের সঙ্গে বিয়ের প্রতিশ্রুতি।

টেকনাফ উপকূলে ট্রলারসহ ৩৯৬ রোহিঙ্গা উদ্ধারইউএনএইচসিআরের তত্ত্বাবধানে প্রাতিষ্ঠানিক কোয়ারেন্টিনে এসব রোহিঙ্গা

সাত দিন পর ট্রলারটি মালয়েশিয়া সীমান্তে পৌঁছালে তাদের বাধা দেয় সেখানকার কর্তৃপক্ষ। বলা হয়, এখন করোনাকাল চলছে, এই মুহূর্তে কোনো রোহিঙ্গাকে মালয়েশিয়া ঢুকতে দেওয়া হবে না। এরপর রোহিঙ্গাদের চালের বস্তা ও সবজি দিয়ে ফিরিয়ে দেওয়া হয়। গত ৫০ দিন রোহিঙ্গারা ট্রলার নিয়ে বঙ্গোপসাগরে ভাসতে থাকে। এর মধ্যে কয়েক দফা চেষ্টা চালিয়েও বিজিবি ও কোস্টগার্ডের তৎপরতার কারণে টেকনাফ উপকূলে ঢুকতে পারেনি।
বিয়ের আশায়
পুলিশ জানায়, উদ্ধার ১৮২ নারীর মধ্যে শতাধিক ছিল তরুণী। খুরশিদা বেগম ও আমেনা খাতুন নামের দুই তরুণী বলেন, শিবিরে আড়াই বছর ধরে অবস্থান করলেও তাঁদের বিয়ে হচ্ছে না। রোহিঙ্গা শিবিরে তরুণদের তেমন কাজকর্ম নেই। বেশির ভাগ সময় তাঁরা অলস সময় কাটান। তাই ভাগ্য ফেরানোর আশায় ঝুঁকি নিয়ে ট্রলারে ওঠেন তাঁরা। মালয়েশিয়ার গিয়ে ভালো পাত্রের সঙ্গে বিয়ের প্রতিশ্রুতি দেয় দালালেরা।
সাজেদা বেগম নামের আরেক তরুণী বলেন, মালয়েশিয়ায় থাকা এক রোহিঙ্গা যুবকের সঙ্গে গত মার্চে মুঠোফোনে তাঁর বিয়ে হয়েছে। এখন সমুদ্রপথে স্বামীর কাছে ফিরছিলেন। যদিও স্বামীকে কখনো দেখেননি।
রোহিঙ্গারা জানায়, দালাল চক্র রোহিঙ্গাপ্রতি ২০ থেকে ৫০ হাজার টাকা হাতিয়ে নিয়ে তাঁদের টেকনাফ উপকূল থেকে ট্রলারে তুলে দেয়। মালয়েশিয়া পৌঁছালে দালালদের মাথাপিছু আরও এক থেকে দেড় লাখ টাকা করে দেওয়ার কথা ছিল।
১ হাজার ৫৫১ জন রোহিঙ্গা উদ্ধার
কোস্টগার্ডের টেকনাফ স্টেশন কমান্ডার এম সোহেল রানা বলেন, দালালের খপ্পরে পড়ে শিবির থেকে পালিয়ে রোহিঙ্গাদের সমুদ্রপথে মালয়েশিয়া যাওয়ার চেষ্টা বাড়ছে। এর মধ্যে চলতি বছরের ১২ ফেব্রুয়ারি সেন্ট মার্টিনে সাগরে ১৩৮ জন রোহিঙ্গা বোঝাই আরেকটি ট্রলার ডুবির ঘটনা ঘটে। এতে ১৯ রোহিঙ্গার মৃত্যু হয়। এ সময় কোস্টগার্ড সদস্যরা ৭৩ রোহিঙ্গাকে জীবিত উদ্ধার করলেও ৪৬ জন নিখোঁজ ছিল।
গত বছরের ১ মার্চ থেকে গতকাল বৃহস্পতিবার সন্ধ্যা পর্যন্ত সমুদ্রপথে মালয়েশিয়া যাওয়ার চেষ্টাকালে চট্টগ্রাম, কক্সবাজার, মহেশখালী, উখিয়া, রামু, টেকনাফ ও সেন্ট মার্টিন থেকে ৪৯ দফায় আইনশৃঙ্খলা রক্ষাকারী বাহিনীর সদস্যরা ১ হাজার ৫৫১ জন রোহিঙ্গা নারী, শিশু ও পুরুষকে উদ্ধার করেছে। এদের মধ্যে দুই-তৃতীয়াংশ নারী। এ সময় ৫৪ জন দালালকে গ্রেপ্তার করে কারাগারে পাঠানো হয়েছে। পুলিশের সঙ্গে ‘বন্দুকযুদ্ধে’র ঘটনায় ৯ সন্দেহভাজন মানব পাচারকারী নিহত হয়েছেন। তাঁদের মধ্যে তিনজন রোহিঙ্গা ও ছয়জন বাংলাদেশি। সাধারণত বছরের সেপ্টেম্বর থেকে এপ্রিল মাস সাগরপথে মানব পাচার বেড়ে যায়।
টেকনাফে আতঙ্ক
করোনা সংক্রমণ নিয়ে টেকনাফ সীমান্তের মানুষ এমনিতে আতঙ্কে। এর মধ্যেই ৩৯৬ জন রোহিঙ্গার অনুপ্রবেশ নিয়ে লোকজনের মধ্যে আতঙ্ক ছড়িয়ে পড়েছে।
টেকনাফ উপজেলা পরিষদের চেয়ারম্যান নুরুল আলম বলেন, উদ্ধার রোহিঙ্গাদের প্রাতিষ্ঠানিক কোয়ারেন্টিনে রাখায় স্থানীয়দের মধ্যে কিছুটা স্বস্তি ফিরে এসেছে। পুশব্যাক করলে এরা আবার ফিরে আসত। এতে স্থানীয়দের ক্ষতি হতো অনেক।
২০১৭ সালের ২৫ আগস্টের পর মিয়ানমারের রাখাইন রাজ্য থেকে সে দেশের সেনাবাহিনীর নির্যাতনের মুখে প্রাণ বাঁচাতে বাংলাদেশে পালিয়ে আশ্রয় নেয় প্রায় ৮ লাখ রোহিঙ্গা। এর আগে আসে আরও কয়েক লাখ। বর্তমানে উখিয়া ও টেকনাফের ৩৪টি আশ্রয়শিবিরে নিবন্ধিত রোহিঙ্গার সংখ্যা সাড়ে ১১ লাখ।


",https://www.prothomalo.com/bangladesh/article/1651344,"
১৭ এপ্রিল ২০২০, ১১:১০

							আপডেট:
১৭ এপ্রিল ২০২০, ১১:১৫",Real
কোয়ারেন্টিন থেকে পালিয়ে যাওয়া ব্যক্তি চেয়ারম্যানের কাছে ধরা দিলেন,"

জয়পুরহাটের কালাই উপজেলার একই গ্রামে দুই ব্যক্তি করোনাভাইরাসে আক্রান্ত হয়েছেন। ওই দুজনের মধ্যে একজন হোম কোয়ারেন্টিন থেকে পালিয়ে গিয়েছিলেন। গতকাল বৃহস্পতিবার রাতে চিকিৎসক দল ও পুলিশের উপস্থিতি টের পেয়ে ঘরের জানালা ভেঙে পালিয়ে যান তিনি। থানা-পুলিশ তাঁকে কোথাও খুঁজে পায়নি। পরে আজ শুক্রবার ভোরে পালিয়ে যাওয়া ওই ব্যক্তি বাড়িতে ফিরে এসেছেন।
বাড়িতে ফিরেই স্থানীয় জিন্দারপুর ইউনিয়ন পরিষদের (ইউপি) চেয়ারম্যানকে মুঠোফোনে ঘটনাটি জানিয়ে তাঁকে আইসোলেশনে নিয়ে যেতে বলেছেন। আজ সকাল সাতটার দিকে জিন্দারপুর ইউপির চেয়ারম্যান জিয়াউর রহমান প্রথম আলোকে বলেন, ‘করোনায় আক্রান্ত পালিয়ে যাওয়া ব্যক্তি আজ ভোর পাঁচটায় নিজ বাড়িতে ফিরে এসেছেন। তিনি আমাকে ফোন করে তাঁকে আইসোলেশনে নিয়ে যেতে বলেছেন। আমি স্থানীয় প্রশাসনকে বিষয়টি জানিয়েছি।’
এ বিষয়ে কালাই থানার ভারপ্রাপ্ত কর্মকর্তা (ওসি) আবদুল লতিফ খান প্রথম আলোকে বলেন, ‘করোনায় আক্রান্ত পালিয়ে যাওয়া ব্যক্তির সন্ধান পাওয়া গেছে। আমরা তাঁকে নিয়ে আসার ব্যবস্থা করছি।’
কালাই উপজেলা স্বাস্থ্য ও পরিবার পরিকল্পনা কর্মকর্তা আবু তাহের তানভীর হোসেন প্রথম আলোকে বলেন, ‘ঢাকাফেরত একই গ্রামের দুই ব্যক্তি করোনা আক্রান্ত হয়েছেন। গতকাল আক্রান্ত দুজনকে আইসোলেশনে নিতে তাঁদের বাড়িতে যাওয়া হয়েছিল। দুজনের মধ্যে একজন পালিয়ে গিয়েছিলেন। পরে আক্রান্ত অপর ব্যক্তি ও তাঁর স্ত্রী এবং পালিয়ে যাওয়া ব্যক্তির স্ত্রীকে গোপীনাথ ইনস্টিটিউট অব হেলথ টেকনোলজির আইসোলেশনে ভর্তি করা হয়েছে। পালিয়ে যাওয়া আক্রান্ত ব্যক্তি আজ ভোরে নিজে বাড়িতে ফিরে এসেছেন। আমরা তাঁকে আনতে রওনা দিয়েছি।’ স্থানীয় বাসিন্দারা জানান, দীর্ঘদিন ধরে ওই গ্রামের তিনজন বাসিন্দা ঢাকার কারওয়ান বাজারে একই সঙ্গে কাঁচা মালের ব্যবসা করেন। ঢাকাতেই ভাড়া বাসায় পরিবার নিয়ে থাকতেন তাঁরা। জিন্দারপুর ইউপির সদস্য আজাহার আলী তাঁদের ব্যবসায়িক অংশীদার। ১১ এপ্রিল ঢাকা থেকে তাঁরা একই সঙ্গে পরিবার নিয়ে গ্রামে ফেরেন। গ্রামবাসী প্রথমে গ্রামে ঢুকতে তাঁদের বাধা দিয়েছিলেন। ইউপি সদস্য আজাহার আলী তাঁদের ব্যবসায়িক অংশীদার হওয়ার সুবাদে তাঁরা গ্রামে ঢুকতে পারেন। তবে আজাহার আলী তাঁদের বাড়ির বাইরে আসতে দেননি। গত মঙ্গলবার ঢাকাফেরত তিন ব্যক্তি জেলা স্বাস্থ্য কমপ্লেক্সে নমুনা পরীক্ষার জন্য গিয়েছিলেন। ওই দিনই তাঁদের নমুনা সংগ্রহ করে তা পরীক্ষার জন্য রাজশাহী মেডিকেল কলেজ হাসপাতালে পাঠানো হয়। গতকাল তাঁদের তিনজনের মধ্যে দুজনের শরীরে করেনার জীবাণু শনাক্ত হয়।
এদিকে জয়পুরহাট জেলা প্রশাসক (ডিসি) ও জেলা পর্যায়ের করোনা প্রতিরোধ কমিটির সভাপতি মোহাম্মদ জাকির হোসেন প্রথম আলোকে বলেন, জেলায় দুজন করোনা রোগী শনাক্ত হয়েছে। গতকাল রাত ১০টা থেকে জেলা লকডাউন করা হয়েছে।


",https://www.prothomalo.com/bangladesh/article/1651341,"
১৭ এপ্রিল ২০২০, ১০:৫৯

							আপডেট:
১৭ এপ্রিল ২০২০, ১১:০১",Real
টেকনাফে সৈকত থেকে লাশ উদ্ধার,"

কক্সবাজারের টেকনাফের সমুদ্রসৈকতে ভেসে আসা অজ্ঞাতনামা এক ব্যক্তির মৃতদেহ উদ্ধার করেছে পুলিশ। গতকাল বৃহস্পতিবার বিকেলে উপজেলার বাহারছড়া ইউনিয়নের উত্তর শিলখালী সমুদ্রসৈকত এলাকা থেকে লাশটি উদ্ধার করা হয়। এ তথ্য প্রথম আলোকে নিশ্চিত করেছেন বাহারছড়া পুলিশ তদন্ত কেন্দ্রের পরিদর্শক লিয়াকত আলী।
পুলিশ সূত্রে জানা গেছে, নিহত ব্যক্তি গত বুধবার রাতে মালয়েশিয়া যেতে ব্যর্থ হওয়া ট্রলারের যাত্রী হবে পারে। রাতে ওই ট্রলারের যাত্রীদের গলাপানিতে যাত্রীদের নামিয়ে দেওয়া হয়। ওই ব্যক্তি খাদ্যের অভাবে দুর্বল হয়ে পড়ায় পানি থেকে উঠতে না পেরে মারা গেছেন। তিনি রোহিঙ্গা নাগরিক বলে ধারণা করা হচ্ছে। ওই ব্যক্তির বয়স আনুমানিক ৩০ থেকে ৩৫ বছর।
এ বিষয়ে বাহারছড়া পুলিশ তদন্ত কেন্দ্রের পরিদর্শক লিয়াকত আলী বলেন, বুধবার রাতে বাহারছড়ার জাহাজপুরা ঘাট এলাকা দিয়ে যে রোহিঙ্গাবোঝাই ট্রলারটি উপকূলে ভিড়ানো হয়েছিল, ওই ব্যক্তি সেই ট্রলারের যাত্রী হতে পারে। গতকাল দুপুরের দিকে সৈকতে ভেসে আসা অজ্ঞাতনামা ব্যক্তি লাশ দেখতে পেয়ে পুলিশে খবর দেওয়া গয়। লাশটি দেখে স্থানীয় লোকজন শনাক্ত করতে পারেনি। লাশটি উদ্ধার করে ময়নাতদন্তের জন্য কক্সবাজার সদর হাসপাতালের মর্গে পাঠানো হয়েছে।
এ বিষয়ে বাহারছড়া ইউনিয়ন পরিষদের (ইউপি) চেয়ারম্যান আজিজ উদ্দিন বলেন, ‘সাগরে তাঁদের এলাকার কোনো নৌকা ও ট্রলারডুবির ঘটনা ঘটেনি। সুতরাং ভেসে আসা লাশটি আমার এলাকার কোনো বাসিন্দা নয়।’
এ বিষয়ে পরিদর্শক লিয়াকত আলী বলেন, পরিচয় শনাক্ত করা না গেলে লাশটি আঞ্জুমান মফিদুল ইসলামের মাধ্যমে বেওয়ারিশ হিসেবে দাফনের ব্যবস্থা করা হবে।


",https://www.prothomalo.com/bangladesh/article/1651340,"
১৭ এপ্রিল ২০২০, ১০:৫৭

							আপডেট:
১৭ এপ্রিল ২০২০, ১০:৫৯",Real
‘রাত দুইটায় বলল করোনা পরীক্ষা কর’,"

করোনাভাইরাসের কারণে মার্চেই সব ধরনের দ্বিপক্ষীয় সিরিজ বন্ধ হয়ে গিয়েছিল। অস্ট্রেলিয়া ও নিউজিল্যান্ডের মধ্যকার প্রথম ওয়ানডে দর্শকবিহীন মাঠে খেলা হলেও পরে সিরিজের বাকিটা বাতিল করা হয়। কিন্তু এর মাঝেও পাকিস্তান সুপার লিগ চলছিল। বহুদিন পর দেশের মাটিতে কোনো টুর্নামেন্ট আয়োজন করতে পেরে যে কোনোভাবে সেটা শেষ করতে চেয়েছিল পিসিবি। কিন্তু একটি সতর্কবার্তা তাদের এই গোঁয়ার্তুমি থামিয়ে দিয়েছে।
সেমিফাইনাল ও ফাইনালই শুধু বাকি ছিল পিএসএলে। এই অবস্থাতেই থামিয়ে দেওয়া হয়েছে টুর্নামেন্টটি। কীভাবে এ সিদ্ধান্ত নেওয়া হলো সেটাই জানিয়েছেন সালমান ইকবাল। করাচি কিংসের মালিক বিবিসির পডকাস্ট (অডিও আলোচনা) ‘দুসরা’তে জানিয়েছেন সে সময়কার কথা।
সেমিফাইনালের কদিন আগে করোনাভাইরাস সংক্রমণের ভয়ে পাকিস্তান ছেড়ে দেশে ফিরেছিলেন অ্যালেক্স হেলস। পিএসএল চলার সময়েই পাকিস্তানের করাচিতে ভয়াবহ রূপ নিয়েছিল কোভিড-১৯। কিন্তু দেশে ফেরার পর নিজের মধ্যে করোনার সংক্রমণের বৈশিষ্ট্য খুঁজে পান হেলস। ইংলিশ ওপেনার দ্রুত ফোন করেছেন ইকবালকে, ‘পাকিস্তানে তখন রাত তখন দুইটা। এ সময় অ্যালেক্স হেলস ম্যাসেজ পাঠাল, “বস, আমার মধ্যে কোভিড-১৯ এর কিছু লক্ষণ পাচ্ছি। আমার মনে হয় তোমাদের সবার করোনা পরীক্ষা করা উচিত।”'
এমন এক বার্তার পর আতঙ্ক ছড়িয়ে পড়তে খুব একটা সময় লাগেনি। ইকবালের কণ্ঠে সেই মুহূর্তের শঙ্কা টের পাওয়া যাচ্ছিল ভালোভাবেই, ‘এরপরই কোচ ডিন জোনস ফোন করল আমাকে। বলল তখনই দেখা করতে চায়, আলোচনা করতে চায়। আমরা সবাই ভয় পেয়ে গিয়েছিলাম। যদি সংক্রমণ দেখা দেয়, তবে তোমাকে আইসোলেশনে থাকতে হবে। আমি চেষ্টা করলাম যাতে তখনই হেলসকে পরীক্ষা করার জন্য বার্মিংহামে পাঠাতে। আমি আমার লন্ডনের ডাক্তারকে জিজ্ঞেস করেছিলাম সে যাবে কি না। কিন্তু সেটা আর সম্ভব হয়নি।’
পিএসএল পরের দিনই স্থগিত করা হয়েছে। সন্ধ্যায় সেমিফাইনাল খেলার প্রস্তুতি নিচ্ছিল দলগুলো, এ অবস্থাতেই আসে নতুন নির্দেশ, ‘আমরা দলের সবার পরীক্ষা করাই। সবাই আতঙ্কিত হয়ে পড়েছিল এবং পরের দিনই টুর্নামেন্ট স্থগিত করা হয়েছে।’


",https://www.prothomalo.com/bangladesh/article/1651337,"
১৭ এপ্রিল ২০২০, ১০:৫৫

							আপডেট:
১৭ এপ্রিল ২০২০, ১০:৫৭",Real
টেস্ট চ্যাম্পিয়নশিপ বাতিল করতে বলল তিন মোড়ল,"

আইসিসি টেস্ট চ্যাম্পিয়নশিপ ও ওয়ানডের দুই বছর মেয়াদি লিগ বাতিলের আহ্বান জানিয়েছে ক্রিকেট বোর্ডগুলো। ভারতীয় ক্রিকেট বোর্ড, ক্রিকেট অস্ট্রেলিয়া ও ইংল্যান্ড এবং ওয়েলস ক্রিকেট বোর্ডের নেতৃত্বে বেশ কিছু বোর্ড আইসিসিকে বলেছে করোনাভাইরাসের কারণে যেহেতু বেশ কিছু নির্ধারিত সিরিজ বাতিল হয়ে গেছে, এ অবস্থায় আগামী দুই বছরের জন্য যে ওয়ানডে লিগ ও টেস্ট চ্যাম্পিয়নশিপ চালু করা হয়েছিল তা বাতিল করা হোক।
টাইমস অব ইন্ডিয়া জানিয়েছে,আইসিসিকে ভবিষ্যৎ সফর পরিকল্পনা (এফটিপি) ঢেলে সাজানোরও আহ্বান জানিয়েছে বোর্ডগুলো। এ প্রস্তাবে অবশ্য ইসিবিই সবচেয়ে বেশি উৎসাহ দেখিয়েছে। আইসিসির সঙ্গে বোর্ডগুলোর এ আলোচনা দুই সপ্তাহ আগেই হয়েছে। মার্চে টেলিকনফারেন্সের মাধ্যমে যে গভর্নর কমিটির মিটিং হয়েছিল, সেখানেই এসব প্রস্তাব দেওয়া হয়েছে। টাইমস অব ইন্ডিয়াকে এক প্রশাসক বৃহস্পতিবার বলেছেন, ‘এ নিয়ে আলোচনা চলছে এখনো। আইসিসির পক্ষ থেকে এ ব্যাপারে কোনো দিক নির্দেশনা পাওয়া যায়নি এখনো।’
করোনার কারণে ক্রিকেটে অদূর ভবিষ্যতের সব সূচিই বাতিল হতে বসেছে। এর ফলে দ্বিপক্ষীয় অনেক সিরিজই হুমকির মুখে পড়েছে। এর মাঝে আইসিসি নির্ধারিত টেস্ট চ্যাম্পিয়নশিপ ও ওয়ানডে লিগ চালু থাকলে পরবর্তী অনেক দ্বিপক্ষীয় সিরিজ আর আলোর মুখে দেখার সুযোগ পাবে না।
আগামী বছর আইপিএলের মিডিয়া স্বত্ব নতুন করে নিলামে উঠবে। আইসিসিও ২০২৩-৩১ সালের মিডিয়া স্বত্ব বিক্রির অপেক্ষায় থাকবে একই সময়ে। ইসিবি ও ক্রিকেট অস্ট্রেলিয়াও নিজদের স্বত্ব বিক্রি করবে নতুন চুক্তিতে। ফলে দ্বিপক্ষীয় সিরিজগুলো বেশ লোভনীয় হয়ে উঠবে এই তিন দেশের জন্য। ধনী বোর্ডগুলোর জন্য এ অবস্থায় আইসিসির বাধ্যতামূলক সিরিজগুলোয় অংশ নেওয়া আর্থিকভাবে লাভজনক নয়। এক সূত্র জানিয়েছে, ‘আইসিসি আরও বেশি বৈশ্বিক টুর্নামেন্ট আয়োজন করতে চাইছে। এর ফলে দ্বিপক্ষীয় সিরিজ আয়োজনের সময় কমে যাবে। মিডিয়া স্বত্ব থেকে যে বোর্ডগুলো ভালো আয় করে তারা কখনই এতে রাজি হবে না।’
বর্তমানে ওয়ানডে ও টি-টোয়েন্টি বিশ্বকাপ চালু আছে ক্রিকেটে। সে সঙ্গে দুই বছরে একটি টেস্ট চ্যাম্পিয়নশিপ চালু কররা হয়েছে। ওয়ানডে লিগকে বিশ্বকাপের বাছাইপর্ব হিসেবে ব্যবহার করবে আইসিসি। এরই মাঝে ২০২০ সাল থেকে প্রতি বছর অন্তত একটি বৈশ্বিক টুর্নামেন্ট চালু করতে চাইছে আইসিসি। এর জন্য নতুন একটি টুর্নামেন্ট শুরু করার প্রস্তাবও দেওয়া হয়েছে। ধনী বোর্ডগুলোর জন্য এসব টুর্নামেন্ট মাথাব্যথা হয়ে উঠতে পারে।


",https://www.prothomalo.com/bangladesh/article/1651336,"
১৭ এপ্রিল ২০২০, ১০:৩০

							আপডেট:
১৭ এপ্রিল ২০২০, ১০:৫৫",Real
পটুয়াখালীতে মিলছে না জীবাণুনাশক,"

করোনা পরিস্থিতির মধ্যে পটুয়াখালীর ওষুধের দোকানগুলোয় জীবাণুনাশকের সংকট দেখা দিয়েছে। অনেক দোকানে স্যাভলন ও ডেটল একেবারেই পাওয়া যাচ্ছে না। হেক্সিসলসহ কিছু পণ্য এখনো পাওয়া গেলেও সংকট রয়েছে। ব্যবসায়ীরা বলছেন, পর্যাপ্ত সরবরাহ না থাকায় এ অবস্থা সৃষ্টি হয়েছে।
জেলা শহরের মহিলা কলেজ সড়ক এলাকার পুলিশ মার্কেটে নিউ সাফা মেডিকেল হাউসের মালিক মো. ছিদ্দিকুর রহমান। তিনি বলেন, বাজারে জীবাণুনাশক ওষুধের সরবরাহ না থাকায় তাঁরা বিক্রি করতে পারছেন না। ক্রেতারা কিনতে এসে ফিরে যাচ্ছেন।
শহরের চরপাড়া এলাকার স্বপন ব্যানার্জি বলেন, ‘স্যাভলন কিনতে গিয়েছিলাম, যা পানিতে মিশিয়ে ব্যবহার করব। কিন্তু ওষুধের দোকানে গিয়ে শুনি স্যাভলন নেই।’
মিঠাপুকুরপাড় এলাকার গৃহিণী শামীমা মেজবাহ বলেন, ‘আমার বাসায় ছোট ছেলে আছে। ছেলের গোসল করাতে ও বাসা জীবাণুমুক্ত রাখার জন্য জীবাণুনাশক কিনতে পারছি না। শহরের কোনো দোকানে স্যাভলন, ডেটলজাতীয় পণ্য নেই।’
সদর সড়ক এলাকার ইউসুফ ফার্মেসির ওষুধ বিক্রেতা মো. ইমাম হোসেন। তিনি বলেন, জীবাণুনাশক ওষুধের পাশাপাশি ভিটামিন-সি ট্যাবলেটেরও চাহিদা বেড়েছে। ক্রেতারা ভিটামিন–সি সমৃদ্ধ ট্যাবলেট কিনতে আসছেন। কিন্তু এরও সরবরাহ কমে গেছে।
তবে বাজারের জীবাণুনাশক পণ্যের বিকল্প হিসেবে সাবান–পানি (সোপিওয়াটার) ব্যবহারের পরামর্শ দিয়েছেন পটুয়াখালী মেডিকেল কলেজের মেডিসিন বিভাগের সহকারী অধ্যাপক এফ এম আতিকুর রহমান। তিনি বলেন, দেড় লিটার পানিতে চার চামচ সাবানের গুঁড়া মিশিয়ে তা জীবাণুনাশক হিসেবে ব্যবহার করা যেতে পারে।
জেলা কেমিস্ট অ্যান্ড ড্রাগিস্ট সমিতি সূত্রে জানা যায়, পটুয়াখালী শহরে ২০০টিসহ এ জেলায় প্রায় দেড় হাজার ওষুধ বিক্রির ফার্মেসি রয়েছে। এসব ফার্মেসিতে মালিকসহ প্রায় চার হাজার লোক কাজ করছেন। সব ধরনের দোকানপাট বন্ধ থাকলেও ফার্মেসিগুলো জরুরি সেবা দিতে সব সময় প্রস্তুত রয়েছে। তবে বাজারে জীবাণুনাশকের সরবরাহ কমে গেছে।
এই সমিতির সভাপতি ইশতিয়াক আহমেদ বলেন, পটুয়াখালীর ওষুধ ব্যবসায়ীরা মূলত ঢাকার মিটফোর্ড থেকে এসব ওষুধ ও হাতমোজাসহ অন্যান্য উপকরণ এনে থাকেন। কিন্তু এসব এখন ওখানেও পাওয়া যাচ্ছে না। পটুয়াখালীতে এসব পণ্যের যে চাহিদা, তার সরবরাহ নেই। সরকার যেহেতু জীবাণুনাশক পণ্য শুল্কমুক্ত করেছে, তাই প্রতিটি কোম্পানির সেভাবে তৈরি করা দরকার। এখন সরবরাহ পর্যাপ্ত পেলেই দোকানগুলো জনগণকে সরবরাহ করতে পারবে। তিনি আরও বলেন, ‘করোনার এই মুহূর্তে ফার্মেসির লোকজন, মানে আমরা ঝুঁকি নিয়ে মানুষের সেবা দিয়ে আসছি। কিন্তু আমাদের সুরক্ষার জন্য কোনো সুরক্ষা সরঞ্জাম নেই। বিষয়টি সরকারের নজরে আনা উচিত বলে মনে করি।’
জানতে চাইলে জেলা ঔষধ প্রশাসনের সহকারী পরিচালক মো. মহিদ ইসলাম বলেন, ‘হঠাৎ করে জীবাণুনাশক পণ্যের চাহিদা বেড়ে গেছে। কিন্তু প্রয়োজনীয় সরবরাহ না পাওয়ায় সমস্যা হচ্ছে। এ ব্যাপারে ওষুধ কোম্পানির প্রতিনিধিদের সঙ্গে কথা বলছি। আমরা দ্রুত এই সমস্যা কাটিয়ে ওঠার চেষ্টা করে যাচ্ছি।’


",https://www.prothomalo.com/bangladesh/article/1651332,"
১৭ এপ্রিল ২০২০, ১০:৩৬

							আপডেট:
১৭ এপ্রিল ২০২০, ১০:৫২",Real
সংক্রমণের নতুন উপকেন্দ্র হতে যাচ্ছে গাজীপুর,"

ঢাকা ও নারায়ণগঞ্জের পর করোনাভাইরাসের সংক্রমণ দ্রুত ছড়াচ্ছে গাজীপুরে। সংক্রমণের নতুন উপকেন্দ্র হতে যাচ্ছে রাজধানীর পার্শ্ববর্তী এই জেলা। দেশে শনাক্ত হওয়া রোগীর ৫ দশমিক ২১ শতাংশ (৮২ জন) গাজীপুরের বাসিন্দা।
গতকাল বৃহস্পতিবার পর্যন্ত দেশে মোট ১ হাজার ৫৭২ জন আক্রান্ত ব্যক্তি চিহ্নিত হয়েছেন। এর মধ্যে সবচেয়ে বেশি ৬০৮ জন বা মোট আক্রান্তের ৩৮ দশমিক ৬৭ শতাংশ রাজধানীর বাসিন্দা। আক্রান্তের দিক থেকে এর পরের অবস্থানে আছে নারায়ণগঞ্জ। এই জেলায় শনাক্ত হয়েছে ২৫৫ জন রোগী, যা দেশের মোট শনাক্ত হওয়া রোগীর ১৬ দশমিক ২২ শতাংশ। তৃতীয় সর্বোচ্চ রোগী গাজীপুরে। এক সপ্তাহের মধ্যে এ জেলায় শনাক্ত রোগী বেড়েছে প্রায় ১৪ গুণ।
সরকারের রোগতত্ত্ব, রোগনিয়ন্ত্রণ ও গবেষণা প্রতিষ্ঠান (আইইডিসিআর) বলছে, গাজীপুরে আক্রান্তদের বড় অংশ নারায়ণগঞ্জের সঙ্গে সম্পর্কিত।
নারায়ণগঞ্জের মতো গাজীপুরও ভারী শিল্প ও পোশাকশিল্প-অধ্যুষিত এলাকা। ঘনবসতিপূর্ণ এই জেলায় ৩৫ থেকে ৪০ লাখ মানুষের বাস বলে ধারণা করা হয়। এর মধ্যে দেশের বিভিন্ন জেলার মানুষ রয়েছে। নারায়ণগঞ্জ ও রাজধানী ঢাকার সঙ্গে গাজীপুরের সীমানা। সংক্রমণ ঠেকাতে ১১ এপ্রিল গাজীপুর জেলা পুরোপুরি লকডাউন (অবরুদ্ধ) ঘোষণা করা হয়। কিন্তু লকডাউন পুরোপুরি কার্যকর হয়নি। লকডাউন ঘোষণার পর থেকে বরং সংক্রমণের সংখ্যা দ্রুত বাড়ছে। ১১ এপ্রিল পর্যন্ত গাজীপুরে করোনায় আক্রান্ত ১২ জন শনাক্ত হয়েছিলেন। লকডাউন করার পরের পাঁচ দিনে সেখানে শনাক্ত হয়েছেন আরও ৭০ জন।
গাজীপুরে ১৬ মার্চ প্রথম ইতালিফেরত এক ব্যক্তির মধ্যে সংক্রমণ ধরা পড়ে। তিনি মূলত নরসিংদীর বাসিন্দা। এরপর ২৯ মার্চ গাজীপুরের বারবৈকা এলাকায় আরেকজন শনাক্ত হন। তিনি ইতালিফেরত এক আত্মীয়ের সংস্পর্শে এসেছিলেন। এরপর থেকে ৯ এপ্রিল পর্যন্ত ওই জেলায় নতুন সংক্রমণ পাওয়া যায়নি। ১০ এপ্রিল আক্রান্ত রোগী বেড়ে হয় ৬। এরপর থেকে রোগীর সংখ্যা বাড়তে থাকে।

দেশে মোট শনাক্ত হওয়া রোগীর ৫.২১ শতাংশ গাজীপুরের সেখানে এক সপ্তাহে রোগী বেড়েছে প্রায় ১৪ গুণ।

আইইডিসিআরের তথ্য অনুসারে গতকাল সকাল ৮টা পর্যন্ত এই জেলায় মোট ৮২ জনের মধ্যে সংক্রমণ নিশ্চিত করা গেছে। তবে গাজীপুরের সিভিল সার্জন কার্যালয়ের তথ্য অনুযায়ী গতকাল পর্যন্ত সেখানে ১১০ জনের মধ্যে সংক্রমণ পাওয়া গেছে। নতুন ২৮ জনের হিসাব আজ শুক্রবার আইইডিসিআরের হিসাবে যুক্ত হবে। এই জেলায় এখন পর্যন্ত করোনায় একজনের মৃত্যু হয়েছে।
গাজীপুর জেলার মধ্যে কাপাসিয়া উপজেলায় সংক্রমণের হার বেশি। এই জেলায় আক্রান্তদের মধ্যে ১৩ জন কাপাসিয়া উপজেলা স্বাস্থ্য কমপ্লেক্সের স্বাস্থ্যকর্মী। ওই উপজেলায় অবস্থিত একটি কৃষিপণ্যভিত্তিক প্রতিষ্ঠানের ১৭ জন শ্রমিকের মধ্যেও সংক্রমণ পাওয়া গেছে। এ ছাড়া গাজীপুরে চারজন চিকিৎসক, দুজন পুলিশ সদস্য, এক সাংবাদিক এবং পোশাক কারখানার শ্রমিকের মধ্যেও সংক্রমণ ধরা পড়েছে। এর মধ্যে বিদেশফেরতও আছেন আটজন। আক্রান্তদের বয়স ২৫ থেকে ৬৫ বছরের মধ্যে।
আইইডিসিআরের পরিচালক মীরজাদী সেব্রিনা প্রথম আলোকে বলেন, গাজীপুরে আক্রান্ত বাড়ছে। তবে তাঁরা এখনো গাজীপুরকে ‘এপিসেন্টার’ (সংক্রমণের কেন্দ্রস্থল) মনে করছেন না। এই জেলার সঙ্গে নারায়ণগঞ্জের সরাসরি ভালো যোগাযোগ রয়েছে। অনেকে নারায়ণগঞ্জের মাধ্যমে আক্রান্ত হয়েছেন। গাজীপুর থেকে রোগ ছড়াবে, সেটা তাঁরা এখনো মনে করছেন না। তবে গাজীপুরকে নিয়মিত পর্যবেক্ষণে রেখেছেন তাঁরা।
এর আগে গত বুধবার স্বাস্থ্যমন্ত্রী জাহিদ মালেক বলেছিলেন, গাজীপুরে আক্রান্তের সংখ্যা বাড়ছে। কিন্তু সংক্রমণ ঠেকাতে গাজীপুর জেলা পুরোপুরি লকডাউন করা হলেও তা কার্যকর হচ্ছে না। চিকিৎসক ও স্বাস্থ্যকর্মীদের জন্য সুরক্ষাসামগ্রী (পিপিই) তৈরির জন্য এখনো অনেকগুলো পোশাক কারখানা চালু আছে। বেতন-ভাতার দাবিতে পোশাকশ্রমিকদের বিক্ষোভ হচ্ছে।
গতকালও গাজীপুরের বোর্ডবাজার ও চৌরাস্তা এলাকায় তিনটি পোশাক কারখানার শ্রমিকেরা বেতন-ভাতার দাবিতে বিক্ষোভ করেছেন। স্থানীয় কাঁচাবাজারগুলোতে প্রতিদিন সকাল থেকে দুপুর ১২টা পর্যন্ত প্রচুর লোকসমাগম দেখা যায়।
গাজীপুরের সিভিল সার্জন মো. খাইরুজ্জামান প্রথম আলোকে বলেন, মানুষ এখন লকডাউন মানছে না। সামাজিক দূরত্বও বজায় রাখছে না। পার্শ্ববর্তী জেলার লোকজন গাজীপুরে যাতায়াত করতে পারছে। পুলিশ শত চেষ্টা করে মানুষকে ঘরে রাখতে পারছে না। ফলে দিন দিন আক্রান্তের সংখ্যা বাড়ছে। এ ছাড়া শুরুতে পরীক্ষা কম হয়েছে, এখন পরীক্ষা বেশি হচ্ছে, শনাক্তও বেশি হচ্ছে।
পোশাকশিল্প কারখানার বড় অংশ গাজীপুরে, যার অনেকগুলো এখনো চালু আছে। ইতিমধ্যে এখানকার পোশাকশ্রমিকও আক্রান্ত হয়েছেন। একজন পোশাকশ্রমিক গাজীপুর থেকে নেত্রকোনায় গ্রামের বাড়িতে যাওয়ার পর সংক্রমণ ধরা পড়ে। ইতিমধ্যে এমন কতজন কত জায়গায় ছড়িয়ে গেছেন, তার কোনো আন্দাজ করতে পারছেন না স্থানীয় প্রশাসন।
বঙ্গবন্ধু শেখ মুজিব মেডিকেল বিশ্ববিদ্যালয়ের সাবেক উপাচার্য ও ভাইরোলজিস্ট নজরুল ইসলাম প্রথম আলোকে বলেন, সংক্রমণের দিক থেকে দেশকে চার ভাগে ভাগ করা যায়। তা হলো রাজধানী ঢাকা, নারায়ণগঞ্জ, গাজীপুর ও বাকি বাংলাদেশ। এর মধ্যে ঢাকা, নারায়ণগঞ্জ ও গাজীপুরের ঘটনাগুলো ভালোভাবে বিশ্লেষণ করতে হবে। সংক্রমণের কেন্দ্রস্থল কোনটা, তা বের করতে হবে। তিনি বলেন, নারায়ণগঞ্জ থেকে অনেকে বিভিন্ন জেলায় ছড়িয়ে পড়েছেন। যদিও প্রশাসন বলছে, তাঁদের কোয়ারেন্টিনে নেওয়া হয়েছে। প্রকৃত পরিস্থিতি অজানা। নারায়ণগঞ্জ থেকে গাজীপুরের পার্থক্য, এখন পর্যন্ত গাজীপুর থেকে অন্য জেলায় সেভাবে সংক্রমণ ছড়ানোর প্রমাণ পাওয়া যায়নি। এখান থেকে লোকজন যাতে বাইরে যেতে না পারেন, সেটা নিশ্চিত করতে হবে।


",https://www.prothomalo.com/bangladesh/article/1651331,"
১৭ এপ্রিল ২০২০, ১০:২৯

							আপডেট:
১৭ এপ্রিল ২০২০, ১০:৩৬",Real
দুশ্চিন্তা কাটাতে নিতে পারেন ২০ মিনিটের ‘ন্যাচার পিল’,"

যদি আপনি বিশেষ করে আজকের দিনে উৎকণ্ঠা বোধ করেন, তাহলে এই গবেষণা আপনার জন্য সহায়ক ভূমিকা রাখতে পারে। গবেষণাটি বলছে, উৎকণ্ঠা কাটাতে দিনের সময় থেকে আপনি ২০ মিনিট সময় শুধু নিজের জন্য বের করে নিন। এমন একটি জায়গায় বসুন, যেটা আপনাকে প্রকৃতির সংস্পর্শ থাকার উপলব্ধি দেয়।
২০১৯ সালের ওই গবেষণা বলছে, প্রকৃতির সংস্পর্শে থাকার ওই ২০ মিনিট উল্লেখযোগ্যভাবে দুশ্চিন্তা সংশ্লিষ্ট হরমোনের মাত্রা কমিয়ে দেয়।
উদ্বেগ কমিয়ে মনকে প্রফুল্ল রাখার জন্য ওই ২০ মিনিটকে ‘ন্যাচার পিল’ বা 'প্রাকৃতিক দাওয়াই' উল্লেখ করে প্রতিবেদন প্রকাশ করেছে ইতিবাচক খবরের সাইট গুড নিউজ নেটওয়ার্ক। এতে বলা হয়, এই প্রথমবার কোনো গবেষণায় প্রকৃতির ছোঁয়ায় ঠিক কতক্ষণ সময় কাটানো প্রয়োজন সেটি জানা গেছে।
আধুনিক সময়ের দুশ্চিন্তা কাটাতে শহরের মানুষের জন্য এই ‘প্রাকৃতিক দাওয়াই’কে সবচেয়ে কার্যকরি বলে উল্লেখ করা হয়েছে প্রতিবেদনে। ফ্রন্টইয়ার্স ইন সাইকোলজি এই গবেষণালব্ধ ফলাফল প্রকাশ করে তা স্বাস্থ্য সেবাদানকারীদের প্রয়োগের জন্য উন্মুক্ত করে দিয়েছে।
ইউনিভার্সিটি অব মিশিগানের সহযোগী অধ্যাপক ম্যারি ক্যারল হান্টার ওই গবেষণার নেতৃত্ব দিয়েছেন। তিনি বলেছেন, ‘আমরা জানি যে, প্রকৃতির সঙ্গে সময় কাটালে দুশ্চিন্তা কমে। তবে এটা স্পষ্ট ছিল না যে সেটার জন্য কতক্ষণ সময় কাটানো যথেষ্ট, কতবার কাটাতে হবে বা কী ধরনের প্রকৃতির সংস্পর্শে আসার অভিজ্ঞতা কাজে লাগবে। আমাদের গবেষণা দেখিয়েছে, দুশ্চিন্তা উদ্রেককারী হরমোন করটিসলের মাত্রা কমিয়ে আনতে আপনাকে ২০ থেকে ৩০ মিনিট এমন একটি জায়গায় বসতে বা হাঁটতে হবে, যা আপনাকে প্রকৃতির সংস্পর্শে আসার বোধ দেবে।’
গবেষকেরা জানিয়েছেন, সারাক্ষণ স্ক্রিনে চোখ রাখা ঘরে আবদ্ধ শহুরে জীবন যাপন প্রক্রিয়া স্বাস্থ্যের ওপর যে নেতিবাচক প্রভাব ফেলে তা কাটাতে ‘ন্যাচার পিল’ বা ‘প্রাকৃতিক দাওয়াই’ স্বল্পমূল্যের একটি সমাধান হতে পারে। অধ্যাপক হান্টার ও তাঁর সহকর্মীরা গবেষণায় অংশগ্রহণকারীদের ওপর আট সপ্তাহ ধরে সপ্তাহে কমপক্ষে তিন দিন ১০ মিনিট বা এর বেশি সময়ের ‘ন্যাচার পিল’ প্রয়োগ করেছেন। প্রতি দুই সপ্তাহে একবার করটিসল হরমোনের মাত্রা পরীক্ষায় ‘ন্যাচার পিল’ নেওয়ার আগে ও পরে অংশগ্রহণকারীদের সালিভা (মুখের লালা) নমুনা নেওয়া হয়।
অধ্যাপক হান্টার বলেন, ‘অংশগ্রহণকারী কোন সময়ে, কত ক্ষণ এবং কোথায় তাঁদের প্রকৃতির সংস্পর্শে আসার অভিজ্ঞতা নেবেন সে স্বাধীনতা দেওয়া হয়। ওই সময়টায় দুশ্চিন্তা বাড়ায় এমন কিছু জিনিস থেকে তাঁদের দূরে থাকতে বলা হয়। অংশগ্রহণকারীদের বলা হয়, দিনের আলোতে ন্যাচার পিল নিন, ওই সময়টায় অ্যারোবিক এক্সারসাইজ করবেন না এবং সামাজিক যোগাযোগ মাধ্যম, ইন্টারনেট, ফোন, আলাপ–আলোচনা ও বই পড়া থেকে বিরত থাকুন।’
অধ্যাপক হান্টার আরও বলেন, ন্যাচার পিল প্রয়োগের পর চার ধাপে অংশগ্রহণকারীদের করটিসলের মাত্রা পরীক্ষা করা হয় এবং এতে মাত্রা পরিবর্তনের পার্থক্য ধরা পড়ে। করটিসল মাত্রায় এই প্রাকৃতিক ছোঁয়া কতটুকু প্রভাব ফেলে তা নির্ণয় এবং কতক্ষণ সময় কাটালে তা কার্যকর হবে সেটা শনাক্ত করা সম্ভব হয়। পরীক্ষায় প্রাপ্ত ফলাফলে দেখা গেছে, করটিসলের মাত্রা উল্লেখযোগ্য হারে কমিয়ে আনতে মাত্র ২০ মিনিটই যথেষ্ট। তবে যদি কেউ আরও একটু বেশি সময় নেন, ২০ থেকে ৩০ মিনিট সময় বসেন বা হাঁটেন, তাহলে করটিসলের মাত্রা সর্বোচ্চ হারে কমে আসে।
চিকিৎসকসহ স্বাস্থ্যসেবা দানকারীরা তাঁদের ওষুধের ব্যবস্থাপত্রে এই নেচার পিল যুক্ত করতে পারেন উল্লেখ করে অধ্যাপক হান্টার জানান, দৈনন্দিন স্বাভাবিক জীবন যাপনের প্রেক্ষাপটে দুশ্চিন্তা দূর করতে প্রকৃতিতে কত ক্ষণ সময় কাটাতে হবে সেটা এই প্রথম কোনো গবেষণায় উঠে এসেছে।এটার ওপর ভিত্তি করে এ বিষয়ে আরও গবেষণার আশা প্রকাশ করে তিনি বলেছেন, বয়স, লিঙ্গ, ঋতু, শারীরিক সক্ষমতা এবং সংস্কৃতি কিভাবে প্রকৃতির সঙ্গে সময় কাটানোর এই বিষয়টিতে প্রভাব ফেলে তা দেখা হবে। এসবের ওপর ভিত্তি করে ন্যাচার পিল পরামর্শের ধরনেও পরিবর্তন আনা যাবে। পাশাপাশি এর ওপর ভিত্তি করে নির্মাণ হতে পারে শহর, নেওয়া যেতে পারে জনস্বাস্থ্যের বিভিন্ন কর্মসূচি।
বিশ্বজুড়ে করোনাভাইরাস পরিস্থিতির সঙ্গে লড়াইয়ে মানসিক অবস্থা স্থিতিশীল রাখতে আপনিও গ্রহণ করতে পারেন ন্যাচার পিল গ্রহণের এই পরামর্শ। প্রকৃতির সংস্পর্শে আসার বোধ হয় এমন কিছুতে নিজেকে সম্পৃক্ত করুন। খোলা বারান্দায় গিয়ে প্রাণভরে শ্বাস নিন। বাগানে বা ছাদে হাঁটুন। গাছ থাকলে গাছের সঙ্গে সময় কাটান। দুশ্চিন্তা কাটিয়ে মনকে চাঙা করতে খুব বেশি সময় তো আপনার লাগবে না। মাত্র ২০ মিনিট। 


",https://www.prothomalo.com/bangladesh/article/1651330,"
১৭ এপ্রিল ২০২০, ১০:২৫

							আপডেট:
১৭ এপ্রিল ২০২০, ১০:৫৬",Real
"সড়কে কড়াকড়ি, খাল সাঁতরে গ্রামে ঢুকছেন অনেকে","

করোনাভাইরাসের সংক্রমণ ঠেকাতে বরিশালে ঢোকার বিভিন্ন পথে পুলিশের তল্লাশিচৌকি বসানো হয়েছে। এরপরও গৌরনদীতে পুলিশের চোখ ফাঁকি দিয়ে ঝুঁকি নিয়ে অনেকে খাল সাঁতরে পার হয়ে বিভিন্ন গ্রামে ফিরছেন। তাঁদের বেশির ভাগই ঢাকা ও নারায়ণগঞ্জে শ্রমিকের কাজ করতেন।
পুলিশ, প্রশাসন ও স্থানীয় বাসিন্দা সূত্রে জানা যায়, করোনাভাইরাসের সংক্রমণ ও বিস্তার রোধে গত রোববার সন্ধ্যা থেকে বরিশাল জেলা লকডাউন (অবরুদ্ধ) ঘোষণা করে প্রশাসন। এই জেলায় ঢোকা ও বের হওয়া ঠেকাতে কঠোর নির্দেশনা জারি করেন জেলা প্রশাসক। এ নির্দেশনা মানাতে জেলায় ঢোকার প্রতিটি পথে বসানো হয় চৌকি। এসব চৌকি তদারকি করছেন কয়েকজন নির্বাহী ম্যাজিস্ট্রেট। এর আগে করোনাভাইরাস ছড়িয়ে পড়ায় মাদারীপুরের কালকিনির সঙ্গে গৌরনদীর ১২টি সীমান্তপথ বন্ধ করে দেয় উপজেলা প্রশাসন। নারায়ণগঞ্জে ব্যাপকভাবে করোনাভাইরাস ছড়িয়ে পড়ায় সম্প্রতি জেলাটি লকডাউন করে প্রশাসন। কিন্তু এরপর থেকে ঢাকা ও নারায়ণগঞ্জ থেকে শত শত মানুষ নানাভাবে এলাকায় ফেরা শুরু করেন।
জানতে চাইলে গৌরনদী মডেল থানার পরিদর্শক (ওসি তদন্ত) মো. মাহাবুবুর রহমান বলেন, অন্য জেলা থেকে কাউকে বরিশালে ঢুকতে দেওয়া হবে না। এ সিদ্ধান্ত বাস্তবায়নে সব ধরনের পদক্ষেপ নেওয়া হচ্ছে।
গৌরনদীর ভূরঘাটা ও কালকিনির মসজিদ বাড়ি সীমান্ত এলাকার লোকজন জানান, নারায়ণগঞ্জ ও ঢাকা থেকে প্রতিদিন অনেক মানুষ নৌকা, রিকশাভ্যান ও হেঁটে ফিরছেন। কোনোভাবেই প্রশাসন তাঁদের থামাতে পারছে না। বরিশালে ঢুকতে গিয়ে প্রতিদিন ভূরঘাটায় পুলিশি বাধার সম্মুখীন হচ্ছেন তাঁরা। এ কারণে অনেকে পুলিশের চোখ ফাঁকি দিয়ে ভূরঘাটা খাল সাঁতরে পার হচ্ছেন।
খাঞ্জাপুর ইউনিয়ন পরিষদের সাবেক সদস্য কামাল হোসেন ও ব্যবসায়ী আবদুর রহিম বলেন, মহাসড়ক দিয়ে বরিশাল ঢুকতে না পেরে নারায়ণগঞ্জ ও ঢাকা থেকে ফেরা শত শত লোক খাল সাঁতরে পার হয়ে বরিশালে ঢুকছেন। খালটি অনেক বড় এবং কোথাও কোথাও কচুরিপানা থাকায় সাঁতরে পার হওয়া ঝুঁকিপূর্ণ। অনেকে কালকিনির ডাসার, নবগ্রাম, শশীকর, বালীগ্রাম, মসজিদ বাড়ি এবং গৌরনদীর বাকাই ও সমরসিংহ এলাকা দিয়ে খাল সাঁতরে পার হচ্ছেন।
সাঁতরে খাল পার হওয়া উজিরপুরগামী ছবর আলী বলেন, ‘মোরা গার্মেন্টসে কাম করি। কাম বন্ধ। আতে টাহা-পয়সা নাই, খাওন নাই। নারায়ণগঞ্জে থাইক্কা করমু কী? হেরপর ওহানে করোনার ভয় আছে। হেইয়ার লাইগ্যা বাড়ি রওয়ানা হইয়া আইছি। বাড়ি যাইতে অইব। হেইয়ার লাইগ্যা পলাইয়া খাল পার অইছি। এহন এক রহম বাড়ি যাইতে পারমু।’
জানতে চাইলে জেলা প্রশাসনের নির্বাহী ম্যাজিস্ট্রেট মো. শাহাদাত হোসেন বলেন, ‘ঢাকা-বরিশাল মহাসড়কে মাদারীপুরের কালকিনি ও বরিশালের গৌরনদীর সীমান্তবর্তী ভূরঘাটা সেতুতে পুলিশি চৌকি বসানো হয়েছে। সেখানে দিনরাত পাহারা চলছে। একটি মানুষও যাতে সীমান্ত পার না হতে পারেন, তা নিশ্চিতকরণে আমরা সার্বক্ষণিক তদারকি করছি। এরপরও সেতুর নিচ দিয়ে এবং খাল সাঁতরে অনেকে বরিশালে ঢুকছেন। এ ব্যাপারে আমরা পদক্ষেপ নিচ্ছি।’


",https://www.prothomalo.com/bangladesh/article/1651327,"
১৭ এপ্রিল ২০২০, ১০:২১

							আপডেট:
১৭ এপ্রিল ২০২০, ১০:২৪",Real
"সরকারি চালসহ ইউপি সদস্য আটক, এলাকাবাসীর বিক্ষোভ","

কালোবাজারে বিক্রির প্রস্তুতি নেওয়ার সময় সিরাজগঞ্জ সদর উপজেলায় হতদরিদ্রদের জন্য বরাদ্দ দেওয়া খাদ্যবান্ধব কর্মসূচির ১৫ বস্তা চাল উদ্ধার করেছে পুলিশ। এ ঘটনায় জড়িত অভিযোগে ইউনিয়ন পরিষদের (ইউপি) এক সদস্যকে আটক করা হয়। গতকাল বৃহস্পতিবার বিকেলে গাড়াদহ গ্রামের একটি বাড়ি থেকে তাঁকে আটক করা হয়। এ সময় ওই ইউপির চেয়ারম্যান ও সদস্যের বিরুদ্ধে নানা ধরনের অভিযোগ তুলে বিক্ষোভ করেন এলাকাবাসী।
আটক ইউপি সদস্যের নাম আল আমিন ওরফে পলাশ (৪৮)। তিনি বাগবাটি ইউনিয়নের ৩ নম্বর ওয়ার্ডের সদস্য। তাঁর বাড়ি একই ইউনিয়নের পূর্ব গাড়দহ গ্রামে।
সদর থানার ভারপ্রাপ্ত কর্মকর্তা (ওসি) হাফিজুর রহমান বলেন, সরকারি চাল কালোবাজারে বিক্রির প্রস্তুতি চলছে—এমন খবর পেয়ে গতকাল বিকেলে পুলিশ গাড়াদহ গ্রামে গিয়ে একটি ঘরের মধ্যে থেকে ১৫ বস্তা (প্রতি বস্তায় ৩০ কেজি) চাল উদ্ধার করে। এই চাল মজুত করার অভিযোগে ইউপি সদস্য আল আমিনকে আটক করে থানায় নিয়ে আসা হয়।
পুলিশের অভিযান চলাকালে এলাকার কয়েক শ মানুষ ঘটনাস্থলে উপস্থিত হয়ে বাগবাটি ইউপির চেয়ারম্যান জাহাঙ্গীর আলম ও সদস্য আল আমিনের বিরুদ্ধে নানা অভিযোগ তুলে বিক্ষোভ করতে থাকেন। তাঁরা চাল মজুত করে রাখার ঘটনায় জড়িত ব্যক্তিদের শাস্তি দাবি করেন।  এ বিষয়ে চেয়ারম্যান জাহাঙ্গীর আলম বলেন, ‘ইউপির সদস্য আল আমিন চালের বস্তাগুলো ইউনিয়ন পরিষদ থেকে নিয়ে ওই ঘরের মধ্যে বিতরণের জন্য রেখেছিল। কিন্তু সেগুলো কেন বিতরণ করা হয়নি, সে বিষয়ে আমি কিছুই জানি না।’
সদর উপজেলা নির্বাহী কর্মকর্তা (ইউএনও) সরকার অসীম কুমার জানান, সরকারি চাল উদ্ধারের ঘটনায় একটি তদন্ত কমিটি গঠন করা হয়েছে। ওই কমিটিকে ২৪ ঘণ্টার মধ্যে প্রতিবেদন দিতে বলা হয়েছে। অভিযোগ প্রমাণিত হলে ইউপি সদস্যের বিরুদ্ধে আইনানুগ ব্যবস্থা নেওয়া হবে।


",https://www.prothomalo.com/bangladesh/article/1651322,"
১৭ এপ্রিল ২০২০, ১০:০৯

							আপডেট:
১৭ এপ্রিল ২০২০, ১০:১১",Real
বরখাস্ত হলেন ব্রাজিলের স্বাস্থ্যমন্ত্রী,"

ব্রাজিলের স্বাস্থ্যমন্ত্রী লুইজ হেনরিক ম্যানডেট্টা আজ শুক্রবার চাকরি হারানোর আশঙ্কা করেছিলেন। তাঁর সে আশঙ্কা সত্যি হয়েছে। ব্রাজিলের প্রেসিডেন্ট জাইর বোলসোনারো করোনাভাইরাস মহামারি নিয়ে স্বাস্থ্যমন্ত্রীর প্রতিক্রিয়ায় ক্ষুব্ধ হয়ে তাঁকে বরখাস্ত করেছেন। বিবিসি অনলাইনের এক প্রতিবেদনে এ তথ্য উঠে এসেছে।
বোলসোনারো বলেছেন, লুইজ পারস্পরিক সম্মতিতে চলে যাচ্ছেন। তবে করোনাভাইরাস পরিস্থিতি নিয়ে কীভাবে প্রতিক্রিয়া জানানো হবে, তা নিয়ে প্রধানমন্ত্রী ও স্বাস্থ্যমন্ত্রী কয়েক সপ্তাহ ধরে পরস্পরবিরোধী বক্তব্য দিচ্ছিলেন।
লুইজ এক টুইটে বলেছেন, বোলসোনারো বরখাস্তের নোটিশ তাঁর হাতে ধরিয়ে দিয়েছেন।
বোলসোনারো জনগণকে সামাজিক দূরত্ব অবলম্বন এবং বাড়ির ভেতরে থাকার জন্য অনুরোধ করায় লুইজের প্রকাশ্যে সমালোচনা করেছিলেন।
ব্রাজিলের প্রেসিডেন্ট স্বাস্থ্যমন্ত্রীর কথা ও পদক্ষেপে খুশি হননি। তিনি এ ভাইরাসকে ‘সামান্য ফ্লু’ বলে মন্তব্য করেছেন।
টুইটে লুইজ লিখেছেন, ‘আমার সঙ্গে স্বাস্থ্য মন্ত্রণালয়ে কাজ করা পুরো দলকে ধন্যবাদ জানাই। আমার উত্তরসূরির সাফল্য কামনা করি। ঈশ্বরের কাছে দেশের জন্য আশীর্বাদ কামনা করি।’
বিবিসি জানিয়েছে, ব্রাজিলের প্রধানমন্ত্রী ও স্বাস্থ্যমন্ত্রীর কয়েক সপ্তাহ ধরেই মতবিরোধ চলছিল। প্রেসিডেন্ট যেখানে এ মহামারিকে হালকাভাবে নিয়ে অপ্রমাণিত ওষুধে চিকিৎসা করতে বলেছেন, সেখানে স্বাস্থ্যমন্ত্রী সারা বিশ্বে যে নীতিমালা মানা হচ্ছে, তা পালন করার আহ্বান জানান।
স্বাস্থ্যমন্ত্রীর কথায় যেসব আঞ্চলিক গভর্নর লকডাউন দিয়েছেন, তাঁদের আক্রমণ করেছেন বোলসোনারো। গত রোববার স্বাস্থ্যমন্ত্রী এক টিভি সাক্ষাৎকারে সরকারকে সংকট মোকাবিলায় সমন্বিত সুরে কথা বলায় তাঁর বিরুদ্ধে খেপে যান বোলসোনারো।
জনস হপকিনস বিশ্ববিদ্যালয়ের তথ্য অনুযায়ী, আজ পর্যন্ত ব্রাজিলে করোনাভাইরাসে আক্রান্ত হয়ে ১ হাজার ৯৪৭ জন মারা গেছে।
বোলসোনারোর সমর্থকেরা ব্রাজিলে লকডাউনের বিরুদ্ধে প্রতিরোধের আহ্বান জানিয়েছে।
তবে লুইজ হেনরিক ম্যানডেট্টা দক্ষতাসম্পন্ন চিকিৎসক ও রাজনীতিবিদ হিসেবে বিশ্ব স্বাস্থ্য সংস্থার পরামর্শ অনুযায়ী চলার আহ্বান জানিয়ে জনগণের সমর্থন পেয়েছেন।
গতকাল বৃহস্পতিবার এক সংবাদ সম্মেলনে বোলসোনারো বলেছেন, জীবন অমূল্য। কিন্তু অর্থনীতি ও চাকরির বিষয়টি স্বাভাবিক অবস্থায় ফেরা উচিত।
ব্রাজিলের গণমাধ্যমের তথ্য অনুযায়ী, লুইজের জনপ্রিয়তার ঈর্ষান্বিত হয়ে এমন সিদ্ধান্ত নিয়েছেন ‘ব্রাজিলের ট্রাম্প’ খ্যাত বোলসোনারো।
ব্রাজিল এবং এর বাইরের অনেক দেশে চিকিৎসা ও বৈজ্ঞানিক সংস্থাগুলো করোনাভাইরাস সংকটের প্রতিক্রিয়ায় বোলসোনারোকে বিপজ্জনক দায়িত্বজ্ঞানহীন বলে অভিযোগ করেছে।


",https://www.prothomalo.com/bangladesh/article/1651321,"
১৭ এপ্রিল ২০২০, ১০:০৫

							আপডেট:
১৭ এপ্রিল ২০২০, ১০:০৯",Real
নিজ দেশেই গালি খেয়েছেন জিদানের ঢুস খাওয়া তারকা,"



২০০৬ বিশ্বকাপ ফাইনালে সেই ‘ঢুস’ কাণ্ডের পর নিজের এক অনন্ত আক্ষেপের কথা জানালেন সাবেক ইতালীয় ডিফেন্ডার মার্কো মাতেরাজ্জি

সে কাহিনি কে ভুলতে পারে!
সেদিন বাইশ জনের খেলাটা যেন নির্ধারিত হয়েছিল শুধু দুজনের কর্মকাণ্ডে। ফ্রান্সের জিনেদিন জিদান, আর ইতালির মার্কো মাতেরাজ্জি। নির্ধারিত সময়ে এই দুজনের গোলেই সমতায় ছিল ২০০৬ বিশ্বকাপের ফাইনালে ওঠা দুই দল। পরে অতিরিক্ত সময়ে আবারও মঞ্চে সেই একই দুজন। ফুটবল ইতিহাসের অন্যতম আলোচিত এক ঘটনার জন্ম দেন তারা। মাতেরাজ্জির এক কথায় মেজাজ হারিয়ে ইতালীয় তারকাকে ঢুস মেরে ফেলে দেন জিনেদিন জিদান। মাঠ থেকে ড্রেসিংরুমে ফেরার পথটা এর আগে কখনো এত দীর্ঘ লাগেনি ম্যাচের মহাগুরুত্বপূর্ণ সময়ে দলকে দশজনের বানিয়ে যাওয়া জিদানের কাছে।
জিদানকে হুট করে হারানোর ধাক্কা সেদিন সামলে উঠতে পারেনি ফ্রান্স। বিশ্বকাপ জিতেছিল মাতেরাজ্জির ইতালিই। তবে বিশ্বকাপ জিতলেও দেশে ফিরে নায়কোচিত কোনো সংবর্ধনা যে তাঁর কপালে জোটেনি, এত দিন পর সে কথাই জানালেন ইন্টার মিলানে খেলা সাবেক এই ডিফেন্ডার।
সেদিন ম্যাচ শেষে জানা গিয়েছিল, জিদানের বোনকে নিয়ে মুখ খারাপ করেছিলেন মাতেরাজ্জি। যেটা নিতে পারেননি জিদান। গোটা ম্যাচে মাতেরাজ্জি জিদানকে উত্ত্যক্ত করে গেলেও রিয়াল মাদ্রিদের সাবেক এই তারকা তেমন পাত্তা দেননি। তাই শেষমেশ মোক্ষম চালটা চালেন মাতেরাজ্জি। জিদানের বোনকে নিয়ে খারাপ কথা বলে বসেন। ব্যস, আর যায় কোথায়! সরাসরি মাতেরাজ্জির বুকে ঢুস দিয়ে বসেন জিদান।
ব্যাপারটা যথেষ্ট স্পর্শকাতর। অনেক ইতালীয় তাই বিশ্বকাপ জিতলেও মাতেরাজ্জির এই আচরণ মেনে নিতে পারেননি। সেটা বোঝা গেছে মাতেরাজ্জির কথাতেই, ‘ফ্রান্সের লোকেরা যেভাবে জিদানকে আগলে রেখেছে সে ঘটনার পর, আমি আমার দেশের মানুষদের কাছ থেকে তেমন ব্যবহার পাইনি। উল্টো তাঁরা আমার সমালোচনা করেছে, গালাগাল করেছে। যদিও আমি তাঁদের আসল ইতালিয়ান বলে মনে করি না।’
মাতেরাজ্জির চোখে তিনিই সাচ্চা দেশপ্রেমিক, ‘আমি দেশপ্রেমিক। আমি সব সময় ইতালির পতাকার রং বুকে ধারণ করি, পতাকার সম্মান রাখতে জানি। তবে নিজ দেশের মানুষের সমালোচনা শুনে অনেক কষ্ট পেয়েছিলাম। অথচ তাঁদের উচিত ছিল আমি যে রাস্তা দিয়ে হেঁটে যাই সে রাস্তায় চুমো খাওয়া, কেননা আমার গোলেই সে ম্যাচে ইতালি সমতায় ফিরেছিল।’


",https://www.prothomalo.com/bangladesh/article/1651315,"
১৭ এপ্রিল ২০২০, ১০:০০

							আপডেট:
১৭ এপ্রিল ২০২০, ১০:৩৮",Real
সহায়তা দেওয়ার নামে প্রতারণা,"

নীলফামারীর সৈয়দপুরে সহায়তা দেওয়ার নামে প্রতারণা করায় এবং নষ্ট চাল বিক্রির অপরাধে দুই ব্যক্তিকে আট হাজার টাকা জরিমানা করেছেন ভ্রাম্যমাণ আদালত। গতকাল বৃহস্পতিবার রাতে জরিমানার এই অভিযান পরিচালনা করেন নির্বাহী ম্যাজিস্ট্রেট ও সহকারী কমিশনার (ভূমি) পরিমল কুমার সরকার।
দণ্ডপ্রাপ্ত ব্যক্তিরা হলেন সৈয়দপুর শহরের নতুন বাবুপাড়া দুর্গা মিল ক্যাম্পের আবদুল ফারুকের ছেলে সহিদ হোসেন তাজ (২৮) ও শহরের বাজার এলাকার চাল ব্যবসায়ী ইয়াসিনের ছেলে শামিম হোসেন (৩০)।
উপজেলা প্রশাসন সূত্র জানায়, সম্প্রতি খাদ্য সহায়তা ও ২০ হাজার টাকা করে ঋণ দেওয়ার নামে শহরের হাতিখানা বিহারি ক্যাম্পে গিয়ে সহিদ হোসেন ১৩ জনের কাছ থেকে জাতীয় পরিচয়পত্রের ফটোকপি ও ১৪০ করে টাকা আদায় করেন। ঘটনার সত্যতা পাওয়ায় নির্বাহী ম্যাজিস্ট্রেট পরিমল কুমার গতকাল রাতে তাঁকে পাঁচ হাজার টাকা জরিমানা করেন। একই রাতে শহরের বাজার এলাকায় নষ্ট চাল বিক্রির অপরাধে শামিম নামের এক চাল ব্যবসায়ীকে তিন হাজার টাকা জরিমানা করেন তিনি।
এ বিষয়ে নির্বাহী ম্যাজিস্ট্রেট পরিমল কুমার সরকার বলেন, প্রতারণার অভিযোগে তাঁদের অর্থ দণ্ড দেওয়া হয়েছে। অভিযানের সময় সৈয়দপুর থানার উপপরিদর্শক (এসআই) খালেদ ফিরোজ নয়ন ও সহকারী উপপরিদর্শক (এএসআই) নুর আলম সিদ্দিকী উপস্থিত ছিলেন।
 


",https://www.prothomalo.com/bangladesh/article/1651314,"
১৭ এপ্রিল ২০২০, ০৯:২৭

							আপডেট:
১৭ এপ্রিল ২০২০, ০৯:২৮",Real
রশিদ খানের প্রিয় অভিনেতা আমির খান,"

সামাজিক যোগাযোগমাধ্যমের প্রয়োজনীয়তা নতুন করে টের পাচ্ছে সবাই। করোনাভাইরাসের প্রকোপের মাঝে শারীরিক দূরত্ব বজায় রাখলেও সামাজিকভাবে মেশার সুযোগ করে দিচ্ছে ফেসবুক, টুইটার ও ইনস্টাগ্রাম। আর সে সুযোগেই নিজেদের অলস সময় কাটানোর উপায় বের করে নিয়েছেন তারকারা। ভক্তদেরও অন্য কিছু নিয়ে ব্যস্ত থাকার উপায় মিলছে।
ভারতে লকডাউন বাড়ানো হয়েছে ৩ মে পর্যন্ত। ক্রিকেটাররা এ সময়টাতে সমাজের অন্যদের পাশে সাহায্যের হাত বাড়িয়ে দিয়েছেন। সে সঙ্গে সামাজিক যোগাযোগ মাধ্যমেও ব্যস্ততা বেড়েছে তাঁদের। ঘর থেকে বের না হওয়ার পরামর্শ দিচ্ছেন তাঁরা। কীভাবে নিজেকে ব্যস্ত রাখা যায় সেটাও দেখিয়ে দিচ্ছেন।
ভিন্ন দেশের তারকা হলেও রশিদ খানও এই করোনাকালে সেই পথেই হাঁটছেন। ইনস্টাগ্রামে লাইভ চ্যাট করেছেন টিভি উপস্থাপিকা রিধিমা পাঠকের সঙ্গে। সেখানে বেশ কিছু বিষয় নিয়ে কথা বলতে দেখা গেছে তাঁকে। সেই লাইভ থেকেই জানা গেল, রশিদ খানের প্রিয় অভিনেতার নাম। রশিদ জানিয়েছেন বলিউডের মুভি দেখে দেখে হিন্দি শিখেছেন। আফগানিস্তানে নাকি বলিউডের চলচ্চিত্র সবচেয়ে জনপ্রিয় আর ভারতের তিন খানকেই (শাহরুখ, সালমান ও আমির) তাঁদের বেশি পছন্দ। আফগান লেগ স্পিনারের অবশ্য আমিরকেই সেরা মনে হয়। আমিরের চলচ্চিত্রগুলো নাকি তাঁকে অনুপ্রেরণা দেয়, ‘আমি আমির খানকে ভালোবাসি। আমার সবচেয়ে প্রিয় অভিনেতা। থ্রি ইডিয়টস, তারে জমিন পার ও দঙ্গল আমার প্রিয়। কারণ ক্রীড়াবিদ হিসেবে এই চলচ্চিত্রগুলো আমাকে অনেক অনুপ্রেরণা দেয়।’
ইনস্টাগ্রাম লাইভে অবশ্য ক্রিকেট নিয়েই বেশি কথা বলেছেন রশিদ। আর সেখানে রশিদের চোখে বিশ্বের সবচেয়ে ভয়ংকর দুই ব্যাটসম্যানের ট্যাগ পেয়েছেন আন্দ্রে রাসেল ও হার্দিক পান্ডিয়া।


",https://www.prothomalo.com/bangladesh/article/1651312,"
১৭ এপ্রিল ২০২০, ০৯:৩০

							আপডেট:
১৭ এপ্রিল ২০২০, ০৯:৩০",Real
আমি আশা নিয়ে বাঁচতে চাই,"

আনা ফ্রাঙ্ক ইতিহাসে অমর হয়ে আছেন দ্বিতীয় বিশ্বযুদ্ধের সময় লেখা তাঁর ডায়েরির জন্য। অনেকে বলেন, করোনাভাইরাস আক্রান্ত এই অনিশ্চিত সময়টাও নাকি বিশ্বযুদ্ধের মতোই। ক্ষুদ্র এক অণুজীবের বিরুদ্ধে সারা পৃথিবী তো যুদ্ধেই নেমেছে! তা এই সময়ে বাংলাদেশের ঘরবন্দী খেলোয়াড়েরা যদি ডায়েরি লিখতেন, কী থাকত তাঁদের লেখায়? খেলোয়াড়দের হাতে কলম তুলে দিয়ে সেটিই জানার চেষ্টা করেছে প্রথম আলো
ডায়েরি লেখার অভ্যাস আমার নেই। ঘরে বন্দী থাকার সময়টাতে যদি ডায়েরি লিখি, ভাবছি কী লিখতাম! দিনের শুরুটা কীভাবে হলো, সেটিই সম্ভবত আগে লিখতাম।
গতকালের কথাই বলি। ঘুম থেকে উঠে দুই ঘণ্টা জিম করলাম। ৯টার দিকে নাশতা সেরে দুই ঘণ্টা সিনেমা দেখলাম। এরপর দুই ঘণ্টা ঘুম। ঘুম থেকে উঠে একটু হাঁটাহাঁটি। দেড়টার দিকে দুপুরের খাবার, বিকেলটা বিছানায় গড়াগড়ি। রাত ৮টার দিকে খাবার খেয়ে খানিকক্ষণ গল্প-স্বল্প করে রাত ১০টা-১১টার দিক ঘুমাতে গেলাম। এভাবেই কেটে গেল করোনাভাইরাস আক্রান্ত আরও একটা দিন।
কান পাতলেই শোনা যাচ্ছে করোনা নিয়ে নানা খবর। আমি করোনার খবর কম শোনার চেষ্টা করি। বেশি শুনলে আতঙ্ক, ভয় লাগে বেশি। যেহেতু বের হচ্ছি না ঘর থেকে, কিছুটা তো নিরাপদ বোধ করছি। কিছুক্ষণ পর পর স্যানিটাইজার কিংবা সাবান দিয়ে হাত ধুচ্ছি।
সারাক্ষণ বাসায় থাকি, কাজের ব্যস্ততা নেই। অতীতের অনেক কিছুই মনে পড়ে। অবশ্য নিজের পুরোনো ইনিংস বা খেলার ব্যাপারগুলো আমার স্মৃতিতে একটু কমই আসে। সেদিন আমার একটা ইনিংসের ভিডিও দেখছিলাম, কিন্তু শেষ করতে পারিনি। যখন টেকনিক্যাল কিছু দেখার প্রয়োজন হয়, তখনই নিজের ব্যাটিংয়ের ভিডিও দেখি।
এখন অবশ্য অন্য ব্যাটসম্যানদেরও প্রচুর ভিডিও দেখছি। শচীন টেন্ডুলকারের অনেক পুরোনো একটা ইনিংস দেখছিলাম। ওল্ড ট্রাফোর্ডে ইংল্যান্ডের বিপক্ষে সেঞ্চুরি করেছিলেন তরুণ শচীন, ওই ইনিংসটা। বাংলাদেশের একটা পুরোনো খেলা দেখলাম সেদিন। আশরাফুল ভাইয়ের অনেকগুলো ইনিংস দেখা হয়েছে এর মধ্যেই। ২০০৬ সালের ফেব্রুয়ারিতে চট্টগ্রাম টেস্টে মুত্তিয়া মুরালিধরনের মতো বোলার নিয়ে গড়া শ্রীলঙ্কার বোলিং আক্রমণের বিপক্ষে কী দুর্দান্ত সেই সেঞ্চুরি!
ক্রিকেটের বাইরে নেটফ্লিক্সে কিছু সিরিজ, মুভি দেখেও সময় কাটে। ঘরে বসে খুব বেশি ক্রিকেটীয় কিছু করার সুযোগ নেই। ফিটনেসের কাজটা করছি। স্কিলের কাজ নিয়ে আপাতত খুব বেশি ভাবছি না। আমার কেন জানি মনে হয়, নেট করতে পারছে না, ব্যাটিং-বোলিং করতে পারছে না... এসব কারণে ক্রিকেটারেরা সবাই অনেক ক্ষুধার্ত হয়ে আছে। আমার তো বিশ্বাস, খেলা শুরু হলে সবার সেই রকম পারফরম্যান্স হবে।
কেন এমন মনে হচ্ছে? আসলে লম্বা বিরতির পর খেলতে নামলে খেলাটা তখন আর চাপের মনে হয় না। সেটা অনেক উপভোগের হয়। আনন্দেও হয়। ঘরে থাকতে থাকতে সবার মধ্যে এক ধরনের একঘেয়েমি চলে আসছে নিশ্চয়ই। না খেলতে খেলতে বিরক্তি পেয়ে বসছে। খেলা যখন শুরু হবে, দেখা যাবে ছেলেবেলার সেই আনন্দটা ফিরে এসেছে। যখন আমরা শুধু মনের আনন্দেই খেলতাম।
তবে খেলা যে কবে শুরু করতে পারব, সেটির কোনো নিশ্চয়তা নেই। আমাদের অনেকগুলো টেস্ট সিরিজ অনিশ্চিত হয়ে পড়েছে। এরই মধ্যে কিছু স্থগিত করা হয়েছে। এটা নিয়ে অবশ্য ভেবে খুব বেশি লাভ হবে না। আমাদের হাতে তো কিছু নেই। যেহেতু সিরিজগুলো টেস্ট চ্যাম্পিয়নশিপের অংশ, এমন না যে আর হবেই না। পরিস্থিতি স্বাভাবিক হলে হতেও পারে।
আর এখন খেলার চেয়ে বেঁচে থাকার চিন্তাটাই বড়। কঠিন এই পরিস্থিতিতে নিজে কীভাবে বাঁচব, পরিবারকে কীভাবে রক্ষা করব, সেটা নিয়েই বেশি ভাবছি। আমার মনে হয় সবাই তা-ই ভাবছে। আগে পরিস্থিতি ঠিক হোক তখন না হয় খেলা নিয়ে ভাবা যাবে। তবে করোনা নিয়ে ভয়, আতঙ্ক যা-ই থাক, আমি আশা নিয়ে বাঁচতে চাই।


",https://www.prothomalo.com/bangladesh/article/1651311,"
১৭ এপ্রিল ২০২০, ০৯:০৩

							আপডেট:
১৭ এপ্রিল ২০২০, ১২:০৪",Real
টিভিতে যেসব খেলা দেখে সময় কাটাতে পারেন আজ,"

টেলিভিশনের পর্দায় আজ যেসব খেলা দেখবেন:




ইংলিশ প্রিমিয়ার লিগ

স্টার স্পোর্টস সিলেক্ট ১



গোলস অব দ্য সিজন ০০-০১

বেলা ১-৩০ মি.



রিভিউ দ্য সিজন ০৪-০৫


বেলা ২-৩০ মি.




ক্ল্যাসিক ম্যাচ 

বিকেল ৫-৩০ মি., রাত ১১টা



সকারবক্স: ক্যারাঘার


রাত ৮টা




ফুটবল         


সনি টেন ২




ওয়েঙ্গারস ফাইনাল ট্রাইম্ফ


দুপুর ১২টা, সন্ধ্যা ৬টা



মার্চ অব দ্য চ্যাম্পিয়ন

বেলা ২-৩০ মি., রাত ৮-৩০ মি.




বেস্ট অব ইউসিএল


রাত ১০টা, ১২টা




ক্রিকেট                  

সনি সিক্স



গ্রেট সেঞ্চুরিস: ঋষভ পন্ত


সকাল ১০টা, বেলা ৩টা




গ্রেট সেঞ্চুরিস: রোহিত শর্মা


দুপুর ১২-৩০ মি., বিকেল ৫টা




গ্রেট সেঞ্চুরিস: টেন্ডুলকার  


রাত ১১-৩০ মি.



২০০৭ টি-টোয়েন্টি বিশ্বকাপ  

স্টার স্পোর্টস ১, ২




ভারত-পাকিস্তান       ফাইনাল  


বেলা ৩-৩০ মি.






",https://www.prothomalo.com/bangladesh/article/1651310,"
১৭ এপ্রিল ২০২০, ০৮:৩০

							আপডেট:
১৭ এপ্রিল ২০২০, ০৯:০৩",Real
এই সময়ে বাড়িতে কারও জ্বর হলে যা করবেন,"

দেশে দিনে দিনে করোনাভাইরাসের সংক্রমিত রোগীর সংখ্যা বাড়ছে। কাজেই সংক্রমণ থেকে বাঁচতে সতর্ক হওয়ার সময় এখনই। কিন্তু এর মধ্যেই যদি বাড়িতে কারও জ্বর আসে কিংবা গলাব্যথা, কাশি দেখা দেয় তাহলে করণীয় কী, তা নিয়ে অনেকেই চিন্তায় রয়েছেন। বাড়িতে কেউ অসুস্থ হলে, করোনার সংক্রমণের পরীক্ষা হোক বা না-হোক এখন প্রথম ও প্রধান কাজ হচ্ছে অসুস্থ ব্যক্তিকে সবার থেকে আলাদা করে ফেলা। কিন্তু সেটা কীভাবে করবেন? আসুন এ সম্পর্কে নিয়মকানুনগুলো জেনে নিই।
১. অসুস্থ ব্যক্তিকে এমন একটি ঘরে রাখতে হবে, যা অন্য কেউ ব্যবহার করবেন না। ওই ঘরের সঙ্গে আলাদা টয়লেট থাকলে খুবই ভালো। খাওয়া এবং অন্যান্য প্রয়োজনীয় দ্রব্যাদি সরবরাহ করা ছাড়া বাকি সময় কক্ষটি বন্ধই থাকবে। প্রয়োজনীয় খাবার ও জিনিস দরজার কাছে রেখে দূরে সরে যেতে হবে। আক্রান্ত ব্যক্তি দরজা খুলে তা সংগ্রহ করবেন।
২. অনেক ক্ষেত্রেই আমাদের দেশে আলাদা ঘরের ব্যবস্থা করা সম্ভব না–ও হতে পারে। কোনো কোনো ক্ষেত্রে একটি বা দুটি ঘরে অনেক মানুষ বসবাস করে। এমন পরিস্থিতিতে সবাইকে এমনভাবে থাকতে হবে, যেন অসুস্থ ব্যক্তির সঙ্গে কমপক্ষে ৩ ফুট বা ১ মিটার দূরত্ব বজায় থাকে। সেবাদানকারী ব্যক্তি একটানা ১৫ মিনিটের বেশি অসুস্থ ব্যক্তির কাছাকাছি অবস্থান করবেন না।
৩. রোগীর ব্যবহার্য জিনিসপত্র, জামাকাপড়, তোয়ালে-গামছা সব আলাদা করে ফেলতে হবে। এগুলো আক্রান্ত ব্যক্তি নিজেই পরিষ্কার করবেন এবং পরিষ্কার করার সময় কমপক্ষে ৩০ মিনিট ডিটারজেন্ট দিয়ে ধুতে হবে। পরিষ্কার করার সময় গ্লাভস ব্যবহার করতে পারলে ভালো হয়।
৪. রোগী এবং ঘরে অবস্থানকারী প্রত্যেকেই মাস্ক ব্যবহার করবেন।
৫. যদি আলাদা টয়লেটের ব্যবস্থা করা না যায়, তাহলে ব্যবহারের পর রোগী নিজেই টয়লেট জীবাণুনাশক দিয়ে ধুয়ে ফেলবেন, কমোডের ঢাকনা বন্ধ করে ফ্ল্যাশ করবেন এবং টয়লেটের একজস্ট ফ্যান চালিয়ে রাখবেন। রোগীর ব্যবহারের কমপক্ষে ৩০ মিনিট পর অন্যরা টয়লেট ব্যবহার করবেন।
৬. আক্রান্ত ব্যক্তি হাঁচি-কাশি দেওয়ার সময় অবশ্যই টিস্যু দিয়ে নাক-মুখ ঢাকবেন এবং নিজের সব বর্জ্য একটা পলিথিনের ব্যাগে মুড়ে ঢাকনা দেওয়া বিনে ফেলবেন। পলিথিনের ব্যাগটি রোজ মুখ বন্ধ করে নিজেই ঘরের বাইরে রেখে দেবেন। অন্যরা সেই ব্যাগটি বাইরে ময়লার বালতিতে ফেলার সময় গ্লাভস ব্যবহার করবেন ও স্পর্শ করার পর হাত ধুয়ে ফেলবেন।
৭. আক্রান্ত ব্যক্তিকে পরিচর্যা করার আগে-পরে হাত সাবান-পানি দিয়ে ধুতে হবে। যতটা সম্ভব কাছে না গিয়ে পরিচর্যা করতে হবে।
বাড়িতে পর্যাপ্ত ঘর না থাকলে অথবা পরিবারের সদস্যসংখ্যা বেশি হলে কিংবা পরিবারে ঝুঁকিপূর্ণ ব্যক্তি থাকলে জ্বরের রোগীকে সরকার নির্ধারিত আইসোলেশন সেন্টারে নিয়ে রাখা যেতে পারে। রোগী বাড়িতে থাকলে চিকিৎসকের সঙ্গে টেলিফোনে যোগাযোগ করে লক্ষণ অনুযায়ী ব্যবস্থাপত্র নিন।
লেখক: সহকারী অধ্যাপক, মেডিসিন বিভাগ, গ্রিন লাইফ মেডিকেল কলেজ


",https://www.prothomalo.com/bangladesh/article/1651309,"
১৭ এপ্রিল ২০২০, ০৮:৫৯

							আপডেট:
১৭ এপ্রিল ২০২০, ০৯:০১",Real
বার্সার অবদান ভুলতে পারবেন না করোনা আক্রান্ত তারকা,"



করোনাভাইরাসের বিরুদ্ধে দীর্ঘ যুদ্ধ শেষে এখন আপাতত সুস্থ আছেন বার্সার সাবেক গোলরক্ষক রুস্তু রেকবার। হোম কোয়ারেন্টিনে এখন আছেন এই তারকা

কী ঝড়টাই না গেল গত কয়েক দিন রুস্তু রেকবারের পরিবারের ওপর দিয়ে!
হুট করে জানা গেল, করোনাভাইরাসে আক্রান্ত হয়েছেন তুরস্কের ইতিহাসে সবচেয়ে বেশি ম্যাচ খেলা এই তারকা। অবস্থা যথেষ্ট আশঙ্কাজনক ছিল, রুস্তু নিজেও বেঁচে থাকার আশা করেননি হয়তো। পরে আস্তে আস্তে মৃত্যুর মুখ থেকে ফিরে আসেন এই তারকা। এখন হাসপাতাল থেকে বাসায় চলে এসেছেন, বিশ্রাম নিচ্ছেন হোম কোয়ারেন্টিনে। অসুস্থবস্থায় নিজের সাবেক ক্লাব বার্সেলোনার ভূমিকা শ্রদ্ধাভরে স্মরণ করেছেন এ গোলরক্ষক।
স্প্যানিশ সংবাদমাধ্যম এএস কে দেওয়া এক সাক্ষাৎকারে বার্সেলোনার প্রতি নিজের কৃতজ্ঞতা জানিয়েছেন তুরস্কের হয়ে ২০০২ বিশ্বকাপের সেমিফাইনাল খেলা এই তারকা, ‘অসুস্থতার সময়ে ও সুস্থ হওয়ার পর বার্সেলোনা কাছ থেকে যে পরিমাণ সাহায্য পেয়েছি, তাতে আমি অভিভূত। কার্লোস নাভাস ও চেমি তেরেস (বার্সার গণসংযোগ বিষয়ক দুই কর্মকর্তা) আমাকে শুভকামনা জানিয়েছে। সভাপতিও তাঁদের মাধ্যমে শুভকামনা জানিয়েছেন আমাকে। এসব সময়ে এমন ছোট ছোট জিনিসগুলোই মনে দাগ কেটে দেয়। আমি কখনই এগুলো ভুলব না। আমি বার্সেলোনার সবাইকে আমার ধন্যবাদ জানাতে চাই, বিশেষ করে ক্লাব সভাপতি জোসেপ মারিয়া বার্তোমেউকে।’
করোনাভাইরাসের চেয়ে শক্ত প্রতিপক্ষ কখনো পাননি ক্যারিয়ারে, স্বীকার করেছেন এই তারকা, ‘অবশ্যই, এর চেয়ে কঠিন প্রতিপক্ষ আমার জীবনে আর আসেনি। তুরস্কের স্বাস্থ্য মন্ত্রণালয়কে ধন্যবাদ। আমার সঠিক চিকিৎসা করেছেন তাঁরা।’
২০০২ বিশ্বকাপের চমক ছিল তুরস্ক। সেমিফাইনালে ওঠা সেই দলটার অন্যতম প্রধান স্তম্ভ ছিলেন লম্বা চুলের গোলরক্ষক রুস্তু রেকবার। সে বিশ্বকাপে ব্রাজিলকে বেশ ভুগিয়েছিলেন তিনি। দুর্দান্ত পারফরম্যান্সের পুরস্কার হিসেবে ২০০৩ সালে তুরস্কের ক্লাব ফেনেরবাচে থেকে নাম লিখিয়েছিলেন বার্সেলোনায়। গোলপোস্টে অতন্দ্র প্রহরী হয়ে একের পর এক শট ঠেকিয়ে যেতেন।
২০০৩ সালে বার্সায় এসে রোনালদিনহো-জাভি-পুয়োলদের সতীর্থ ছিলেন রেকবার। স্প্যানিশ বলতে পারতেন না, এই ‘অপরাধে’ তাঁকে দলের মূল গোলরক্ষক বানাতে চাননি তৎকালীন কোচ ফ্রাঙ্ক রাইকার্ড। ফলে কপাল খুলে যায় স্প্যানিশ গোলরক্ষক ভিক্টর ভালদেসের। তিন বছর বার্সায় থেকে মাত্র চারটা লিগ ম্যাচ খেলতে পেরেছিলেন রেকবার। পরে আবারও ফেনেরবাচেতে ফিরে যান ১৮ বছর ধরে তুরস্কের গোলবার আগলে রাখা এই তারকা।
শুধু বিশ্বকাপই নয়, ২০০৮ ইউরোতেও সমান উজ্জ্বল ছিলেন রেকবার। রেকবারের জাদুতেই কোয়ার্টার ফাইনালে পেনাল্টি শুট আউটে হার মানে ক্রোয়েশিয়া, তুরস্ক ওঠে সেমিতে। ৪৬ বছর বয়সী এই গোলরক্ষক জাতীয় দলের হয়ে খেলেছেন ১২০ ম্যাচ।


",https://www.prothomalo.com/bangladesh/article/1651308,"
১৭ এপ্রিল ২০২০, ০৮:৫১

							আপডেট:
১৭ এপ্রিল ২০২০, ০৮:৫৪",Real
বিনা বেতনে স্বাস্থ্যসেবা,"

শরীয়তপুরের সিভিল সার্জন সেখানকার স্বাস্থ্য বিভাগের ৫৬ জন চতুর্থ শ্রেণির কর্মচারীর প্রতি কৃতজ্ঞতা জানিয়েছেন, কারণ তাঁরা করোনাকালে ঝুঁকি নিয়ে স্বাস্থ্যসেবা দিয়েছেন। তাঁদের অস্থায়ীভাবে নিয়োগ দেওয়া হয় গত বছরের জুন মাসে, কিন্তু ১০ মাস ধরে তাঁরা বেতন পাননি। স্থানীয় স্বাস্থ্য বিভাগ বলেছে, নিয়োগে অনুমোদন নেই, তাই বরাদ্দও নেই। তাহলে এই ১০ মাস তাঁদের কাজ করানো হলো কেন? কাজ করেও বেতন না পাওয়া কেমন কথা? সর্বোপরি এই কর্মীরা করোনা দুর্যোগে গুরুতর স্বাস্থ্যসেবা দিয়ে যাচ্ছেন। বিনা বেতনে এই দুঃসময়ে পরিবার–সন্তানাদি নিয়ে তাঁরা কেমন করে চলবেন?
লোকবলের অভাব ছিল বলেই শরীয়তপুরের স্বাস্থ্য বিভাগ গত বছরের জুন মাসে এই ৫৬ জনকে নিয়োগ দেয়। এ পর্যন্ত তাঁরা শরীয়তপুরের হাসপাতাল ও স্বাস্থ্যকেন্দ্রগুলোতে কাজ করে যাচ্ছেন। করোনার সময় ঝুঁকি নিয়ে সেবা দিয়ে যাওয়া কম কথা নয়। হাসপাতালের সবচেয়ে ঝুঁকিপূর্ণ কাজগুলোই তাঁরা করছেন। অথচ তাঁরা বেতন পান না, তাঁদের পিপিইসহ সুরক্ষা সরঞ্জামেরও কোনো বালাই নেই। এটা কোনো গ্রহণযোগ্য অবস্থা হতে পারে না। কাজ করলে কর্মীকে অবশ্যই বেতন দিতে হবে।
গত অর্থবছরে স্বাস্থ্য খাতে প্রচুর ব্যয় হয়েছে যন্ত্রপাতি কেনা, ভবন বানানো ইত্যাদিতে। কিন্তু কার্যক্ষেত্রে এসব যন্ত্রপাতি কতটা কাজে আসছে? যদি লোকবলই না থাকে, তাঁদের বেতনই যদি না দেওয়া যায়, তাহলে এত বিপুল অর্থ ব্যয়ের কী মানে? দুদকের প্রতিবেদন অনুসারে, গত অর্থবছরে সবচেয়ে বেশি দুর্নীতি বাড়ার তিনটি ক্ষেত্রের মধ্যে অন্যতম হলো স্বাস্থ্য খাত।
বলা হচ্ছে গত বছরের জুন মাস পর্যন্ত তাঁদের নিয়োগের অনুমোদন ছিল। তার অর্থ মাত্র ১১ দিনের জন্য এতজন কর্মী নিয়োগ করা হয়েছিল? অর্থবছরের হিসাব যদি প্রধান কারণ হয়, তাহলে বলতে হয় নতুন অর্থবছর শেষ হতে চলল, এত দিনেও নিয়োগের অনুমোদন দেওয়া গেল না? আর অনুমোদনই যদি না থাকবে, তাহলে তাঁদের কাজে রাখা কেন?
করোনার কারণে সব স্বাস্থ্য বিভাগেই অতিরিক্ত জনবলের দরকার হচ্ছে, বিশেষ করে চতুর্থ শ্রেণির কর্মচারীদের ছাড়া চিকিৎসাব্যবস্থা চলতেই পারবে না। সার্বিক বিবেচনায় শরীয়তপুরের স্বাস্থ্য বিভাগের এই ৫৬ জন কর্মীকে আত্তীকরণ করে তাঁদের চলতি বেতনসহ বকেয়া পরিশোধ করা জরুরি।


",https://www.prothomalo.com/bangladesh/article/1651307,"
১৭ এপ্রিল ২০২০, ১১:০৩

							আপডেট:
১৭ এপ্রিল ২০২০, ১১:০৩",Real
ভ্যাট রিটার্ন,"

দেশে যে অস্বাভাবিক অবস্থা চলছে, জাতীয় রাজস্ব বোর্ড (এনবিআর) সম্ভবত তা আমলে নিতে চাইছে না। আইন অনুযায়ী ব্যবসাপ্রতিষ্ঠানগুলোর মাসের ১৫ তারিখের মধ্যে ভ্যাট রিটার্ন জমা দেওয়ার বাধ্যবাধকতা আছে। এই তারিখ পেরিয়ে গেলে তাদের জরিমানা পরিশোধ করতে হয়। স্বাভাবিক সময়ে এই নিয়মের বিরুদ্ধে কেউ কোনো আপত্তি তোলেনি। কিন্তু কোভিড–১৯ মহামারির ফলে শুধু বাংলাদেশে নয়, সারা দুনিয়ায় ব্যবসা–বাণিজ্য বন্ধ, অর্থনীতিসহ সামগ্রিক জীবনে অস্বাভাবিক স্থবিরতা নেমে এসেছে। এই পরিস্থিতিতে মূল্য সংযোজন কর রিটার্ন (ভ্যাট) সম্পর্কিত বিধানটির বিষয়ে এনবিআরের অনমনীয় অবস্থান কতটা যৌক্তিক?
ব্যবসায়ীদের শীর্ষ সংগঠন এফবিসিসিআইয়ের সভাপতি শেখ ফজলে ফাহিম ৯ এপ্রিল এনবিআর চেয়ারম্যান বরাবর চিঠি লিখে রিটার্নের সময়সীমা বাড়ানোর অনুরোধ জানিয়েছিলেন। কিন্তু এনবিআর তার আগের সিদ্ধান্তে অনড় থাকে এবং ভ্যাট রিটার্ন দাখিলের সুবিধার্থে সরকারি সাধারণ ছুটির সময়ে সীমিত আকারে ভ্যাট সার্কেল অফিসগুলো ১২ থেকে ১৫ এপ্রিল পর্যন্ত খোলা রাখার সিদ্ধান্ত নেয়। যেখানে করোনা সংকটের কারণে যখন প্রায় সব ধরনের ব্যবসাপ্রতিষ্ঠান বন্ধ আছে, সেখানে ব্যবসায়ীরা কীভাবে রিটার্ন জমা দেবেন?
ব্যবসায়ীরা বলেছেন, সরকারের সাধারণ ছুটি চলছে। জরুরি সার্ভিস ছাড়া সরকারি সব প্রতিষ্ঠান ও জাতীয় রাজস্ব বোর্ডের (এনবিআর) মাঠপর্যায়ের ভ্যাট কার্যালয়গুলো বন্ধ। জরুরি নিত্যপণ্য ছাড়া অন্য কোনো ব্যবসাপ্রতিষ্ঠান খোলা নেই। এ অবস্থায় তঁাদের পক্ষে কোনোভাবেই নির্ধারিত সময়ে ভ্যাট রিটার্ন দেওয়া সম্ভব নয়। এনবিআর বলেছে, সীমিত পরিসরে অফিস খোলা থাকবে। সে ক্ষেত্রে যেসব এলাকায় এনবিআর অফিস বন্ধ থাকবে, তঁারা কোথায় যাবেন?
প্রথম আলোর খবর অনুযায়ী, বর্তমানে ১ লাখ ৭৮ হাজার ভ্যাট নিবন্ধন নেওয়া প্রতিষ্ঠান আছে। এর মধ্যে প্রতি মাসে ১ লাখ থেকে ১ লাখ ১০ হাজার প্রতিষ্ঠান রিটার্ন জমা দিয়ে থাকে। ভ্যাট রিটার্ন সরকারি ও অনলাইনে জমা দেওয়ার বিধান আছে। যদিও অনলাইনে ভ্যাট আদায়ে পিছিয়ে আছে ঢাকা ও চট্টগ্রাম অঞ্চল। আবার এই দুটি অঞ্চল থেকেই সরকারের সিংহভাগ ভ্যাট আদায় হয়ে থাকে।
১২ এপ্রিল ডেইলি স্টার–এর খবরে বলা হয়, অর্থমন্ত্রী ভ্যাট রিটার্নের সময়সীমা বাড়ানোর কথা বলছেন। তারপরও এনবিআর কেন বাস্তবতা বিবেচনায় নিচ্ছে না? এনবিআরকে এটা বুঝতে হবে যে এটা একটা বিশেষ পরিস্থিতি, এখানে আইনের দোহাই দেওয়ার সুযোগ নেই। বাংলাদেশ বা বিশ্বে মাসখানেক বা এরও বেশি সময় ধরে সবকিছু বন্ধ আছে—এমন ঘটনা অতীতে কখনো ঘটেনি। এই অস্বাভাবিক বাস্তবতাকে বিবেচনায় নিয়েই এনবিআরকে যৌক্তিক সিদ্ধান্ত নিতে হবে।
করোনা সংক্রমণ মোকাবিলায় সামাজিক দূরত্ব নিশ্চিত করার ওপর জোর দেওয়া হচ্ছে। লোকজনকে ঘরে থাকতে বলা হচ্ছে এবং সে জন্যই সবকিছু বন্ধ করে দেওয়া হয়েছে। এই পরিস্থিতিতে ভ্যাট রিটার্ন জমা দিতে বলা মানে ব্যবসায়ীদের এনবিআর অফিসগুলোতে জড়ো হতে বলা এবং সবাইকে সংক্রমণের ঝুঁকিতে ফেলা।
আমরা আশা করব, এনবিআর বাস্তবতা বিবেচনায় নিয়ে ভ্যাট রিটার্নের সময়সীমা শিথিল করার প্রয়োজনীয় উদ্যোগ নেবে। বর্তমান অচলাবস্থা কেটে না যাওয়া পর্যন্ত ভ্যাট রিটার্ন নেওয়া স্থগিত রাখার সিদ্ধান্তই হবে যৌক্তিক। এ ব্যাপারে আইনগত কোনো বাধা থাকলে সেটি এনবিআরকে দূর করতে হবে।


",https://www.prothomalo.com/bangladesh/article/1651306,"
১৭ এপ্রিল ২০২০, ১১:০২

							আপডেট:
১৭ এপ্রিল ২০২০, ১১:০২",Real
সবকিছু মনে রাখে যে,"


‘ছোটবেলার সেই ঘটনাটা বলে দেব? ওই যে সেবার তোকে কোলে নিল ছোট খালু আর তুই কোলে উঠেই পি...’ বড় ভাই বা বোন ভিলেন মার্কা হাসি দিয়ে চমত্কার আড্ডার মধ্যে যদি তোমার ছোটবেলার বেঢপ গল্প করতে শুরু করে, তখন বাধ্য হয়েই তোমাকে ‘প্লিজ প্লিজ’ বলতে হয় গল্পটি না বলতে। আর এই সুযোগে বড়রা ‘আগামী দুই দিন আমার সব কথা শুনবি’ শর্ত জুড়ে দিলেও তোমাকে রাজি হতে হয়। ছোটদেরই যত জ্বালা! ছোটবেলায় কার কোলে না কার কোলে ‘ইয়ে’ করেছ, সে কথা মনে করিয়ে দেওয়ার কী আছে? আচ্ছা, ভেবে দেখো তো, যদি তোমার ছোটবেলার সব স্মৃতি মনে থাকত? এমনকি যখন কথা বলতে পারো না সেই সময়েরও? ভাবছ, ধুর! এ-ও কি সম্ভব? খুব সম্ভব!
ব্রিসবেনের রেবেকা শ্যারকের কথাই বলছি। তার বয়স তখন মাত্র ১২ দিন। বাবার কী খেয়াল হলো, গাড়ির ড্রাইভিং সিটে বসিয়ে ছবি তুললেন শ্যারকের। শ্যারক স্টিয়ারিং হুইলের দিকে তাকিয়ে তখন ভাবছিল, ‘এটা আবার কী?’ নেহাত কথা বলতে পারত না বলে জিজ্ঞেস করেনি। কিন্তু বড় হয়ে এ ঘটনার কথা মাকে বলতে ভোলেনি সে।

১২ দিন বয়সের কথা কীভাবে মনে রাখা সম্ভব? ১২ দিন থেকে এখন এই ২৭ বছর বয়সের সব ঘটনাই মনে আছে শ্যারকের। ছোট-বড়, সাধারণ-অসাধারণ একদম সব স্মৃতি! কবে পড়ে গিয়ে বাঁ হাঁটুতে ব্যথা পেয়েছিল, স্কুলে কে বুলিং করেছিল কিছুই ভুলতে পারেনি সে। ধরো, ১০ বছর আগের সেসব স্মৃতি মনে করলে ঠিক একই রকম অনুভূতি হয় তার, যেমনটা হয়েছিল ১০ বছর আগে।
এমন অদ্ভুত ক্ষমতা নিয়ে বেশ ভুগতে হয়েছে তাকে। রাতের বেলা ঘুমাতে গেলেও হাজার স্মৃতির ভিড়ে সে ঘুমাতে পারত না। সারাক্ষণ একটা না একটা স্মৃতি মনে পড়তই তার। বাধ্য হয়ে একটা ছোট্ট রেডিও কানের পাশে রেখে, নিবুনিবু আলোয় ঘুমাত।
স্কুলে আরেক সমস্যা। শিক্ষক একটা প্রশ্ন করেছেন, কিন্তু শ্যারক উত্তর দিতে পারছে না। এক ঘণ্টা আগে ঘটে যাওয়া ঘটনার খুঁটিনাটি তখন তার মাথায় ঘুরছে। স্মৃতির চাপে সে বর্তমান সময়টাতেই মনোযোগ দিতে পারত না। আর তাই সহপাঠীদের বুলিংও সহ্য করতে হতো তাকে। স্কুল থেকে কাঁদতে কাঁদতে বাসায় ফিরেছে সে, এমন দিনও গেছে। পাস করে বের হওয়ার পর একদিন ছোট বোনের সঙ্গে স্কুলে গিয়েছিল শ্যারক। দুঃসহ সব স্মৃতি মনে করে বেশিক্ষণ থাকতে পারেনি সেখানে।
এ রকম মানসিক যন্ত্রণা থেকে বাঁচতে নিয়মিত চিকিত্সা নিতে হতো তাকে। অটিজমের সমস্যার চেয়েও বড় সমস্যা হয়ে দাঁড়াল তার এসব মনে রাখতে পারার কষ্ট!
একদিন শ্যারকের মা, মিসেস জেনেট টিভিতে অনুষ্ঠান দেখছিলেন। সেটা ২০১১ সালের কথা। অনুষ্ঠানের বিষয় ‘হাইলি সুপিরিয়র অটোবায়োগ্রাফিক্যাল মেমোরি’ বা সংক্ষেপে এইচএসএএম। এইচএসএএম হলো নিজের জীবনের সব ঘটনা মনে রাখতে পারার ক্ষমতা। অন্য কারও নয়, শুধু নিজের জীবনের ঘটনা। তখনই প্রথম মিসেস জেনেট বুঝতে পারলেন, তার প্রিয় বেকির এই অস্বাভাবিক ক্ষমতা রয়েছে।
যে বিষয়টাকে এত দিন শ্যারক একটা দুঃস্বপ্ন আর আতঙ্কের বিষয় ভাবত, কিংবা ভাবত, একটা কুিসত রোগ, সে ব্যাপারে হঠাত্ তার ধারণা বদলে গেল। পৃথিবীতে মাত্র ৮০ জন মানুষ আছে, যারা খুঁটিয়ে খুঁটিয়ে তাদের জীবনের সব স্মৃতি মনে রাখতে পারে। শ্যারক তাদের মধ্যে একজন। তাকে নিয়ে বর্তমানে ক্যালিফোর্নিয়া ও কুইন্সল্যান্ডের বিশ্ববিদ্যালয়ের ব্রেইন ইনস্টিটিউট গবেষণা করছে। মানুষের মস্তিষ্ক ঠিক কীভাবে কাজ করে, বিষয়টা বেশ জটিল আর অদ্ভুত। একদিকে মানুষ ‘অ্যালঝেইমার’ নামক স্মৃতি ভুলে যাওয়া রোগে ভোগে, অন্যদিকে একদম সব স্মৃতি কেউ কেউ মনে রাখতে পারে। শ্যারকের মস্তিষ্ক গবেষণার অন্যতম কারণ, যদি সেখান থেকে অ্যালঝেইমার সমস্যার সমাধান বের করা যায়।
শ্যারকও বসে নেই। পুরো হ্যারি পটার সিরিজের সব বই সে গড়গড় করে বলতে পারে। লাইনের পর লাইন, পাতার পর পাতা। আর নিজেও একটা বই লেখা শুরু করেছে। যার নাম ‘মাই লাইফ ইজ আ পাজল’। কিন্তু একদম সব ঘটনা লিখে ফেলাটা চাট্টিখানি কথা নয়। চার বছর বয়সের কথা লিখছে সে এখন। জীবনটাকে আর দুঃসহ লাগে না তার।

 
তথ্যসূত্র: বোরড পান্ডা, ওমনিডটকম, ডেইলিমেইল ইউকে


",https://www.prothomalo.com/bangladesh/article/1651305,"
০৫ জুলাই ২০১৭, ০৫:১৩

							আপডেট:
১৭ এপ্রিল ২০২০, ০৫:২৪",Real
তুমি বড় নাকি ছোট?,"


‘তেরো-চৌদ্দ বছরের ছেলের মতো পৃথিবীতে এমন বালাই আর নাই। শোভাও নাই, কোনো কাজেও লাগে না। স্নেহও উদ্রেক করে না, তাহার সঙ্গসুখও বিশেষ প্রার্থনীয় নহে। তাহার মুখে আধো-আধো কথাও ন্যাকামি, পাকা কথাও জ্যাঠামি এবং কথামাত্রই প্রগলভতা।’ ‘ছুটি’ গল্পে এভাবেই কৈশোর আর বয়ঃসন্ধিকে বর্ণনা করেছেন রবীন্দ্রনাথ। আসলেই কি কৈশোর এতটা সংকটপূর্ণ? কেন এ বয়সটাকে বলা হয় ‘ক্রাইসিস’-এর বয়স? এ সময়টায় একটি শিশুর কিছু শারীরিক পরিবর্তন ঘটে। পরিবর্তন ঘটে তার মনে। মা-বাবাসহ আশপাশে যাঁরা রয়েছেন, তাঁরা সহজে তাঁর মনটাকে পড়তে পারেন না—তখন খানিকটা সংকট তৈরি হয় বটে, তবে তা কৈশোরের সংকট নয়, তারুণ্যের সংকট নয়, বরং তাঁদের মনকে বুঝতে না পারার কারণে অভিভাবকদেরই সংকট। কৈশোর বা বয়ঃসন্ধিতে কোমলমতি কিশোরটির আচরণ তাই বদলে যেতে থাকে। বড়দের আসরে সমাদৃত হয় না, আবার ছোটদের আসরেও অনাকাঙ্ক্ষিত—সে পড়ে যায় অস্তিত্বের সংকটে। কখনো চুপচাপ হয়ে যায়, কখনো মা-বাবার অবাধ্য হয়ে ওঠে। পারিবারিক অনুষ্ঠানগুলো হয়তো তার ভালো লাগে না—তাকে কেন কেউ বুঝতে পারছে না এই যাতনায় সে কাতর হয়ে যায়—তখন সে নিজেকে ব্যস্ত রাখে ইন্টারনেটে, জড়িয়ে যেতে পারে মাদকে, অন্যের সঙ্গে তুলনা করে নিজেকে ছোট মনে করে—সেখান থেকে তার আচরণ কখনো হয়ে ওঠে উদ্ধত। ‘আমাকে কেউ বুঝল না, আমাকে কেউ ভালোবাসল না’—এই ভেবে ভেবে কখনো তার জীবনের প্রতি বিতৃষ্ণা চলে আসতে পারে। ‘থ্রিল’ খুঁজতে গিয়ে জড়িয়ে পড়ে অপরাধে। কেউবা সামাজিক রীতিনীতি ভাঙার মধ্যেই একটা আনন্দ খুঁজে পায়। নানা রকম আবেগের সম্পর্ক তৈরি হতে পারে এই বয়সে।

প্রকৃতপক্ষে ‘তেরো-চৌদ্দ’ বছর বয়স মোটেই বালাই নয়, বরং নিজেকে তৈরি করার বয়স, যোগ্য করে তোলার বয়স। এই বয়সের শোভা বুঝতে হলে অভিভাবকদের তৈরি হতে হবে। কিন্তু বেশির ভাগ অভিভাবকই সে জন্য তৈরি নন। তাঁরা সন্তানের স্কুলের রিপোর্ট কার্ডের মাহাত্ম্য বাড়াতে যতটা উদ্গ্রীব—সামাজিক দক্ষতা বাড়ানোর চেষ্টায় ততটাই নির্লিপ্ত। ফলে মা-বাবার কাঙ্ক্ষিত রোবোটিক কৈশোর সত্যিই ‘কোনো কাজে লাগে না’।
মা-বাবারা অনেক সময় নিজের যুক্তিতে কখনো তাদের ছোট বানিয়ে রাখেন—‘না, তোমার বয়স মাত্র তেরো, বন্ধুদের সঙ্গে বেড়াতে যেতে পারবে না।’ আবার কখনো নিজের যুক্তিতে তাদের বড় বানিয়ে দেন—‘কী বলো, তোমার বয়স এখন তেরো। এত বড় হয়ে গেছ এই সামান্য কাজটি পারো না।’ কিশোর-কিশোরী তখন পড়ে যায় সত্যিকারের সংকটে—সে কি বড় না ছোট?
মানুষের নৈতিকতার বিকাশের পর্যায় ব্যাখ্যা করতে গিয়ে মার্কিন বিজ্ঞানী লরেন্স কোহলবার্গ তিনটি স্তরের বর্ণনা দেন। জন্ম থেকে প্রথম কয়েক বছর শাস্তি এড়াতে শিশুরা নিয়মকানুন মেনে চলে, এরপর বয়ঃসন্ধিতে সে নিজের কাজের স্বীকৃতির জন্য সামাজিক রীতিনীতির সঙ্গে একাত্ম হয়ে ‘ভালো ছেলে’ বা ‘ভালো মেয়ে’ অভিধায় ভূষিত হতে চায়। আর নৈতিকতা বিকাশের তৃতীয় স্তর শুরু হয় ১৬-১৭ বছর বয়সের দিকে। তখন সে নৈতিকতাকে নিজস্ব ধারণার জগতের সঙ্গে মিলিয়ে নিজের মতো করে ব্যাখ্যা দিতে থাকে। তার ধারণার জগত্ বা জ্ঞানীয় বিকাশ যদি হয় প্রচলিত সমাজ-সংস্কৃতিপন্থী, তবে তার নৈতিকতার চর্চা হয় সমাজ অনুগামী। আর তার ধারণার জগতে যদি সে বিশ্বাস করে এই সমাজ, এই প্রচলিত রীতিনীতি ‘সঠিক নয়’, তখন সে তার চারপাশকে পরিবর্তন করতে চায়। তখন  আশপাশের বড়দের কাছে তাদের ‘পাকা কথাও জ্যাঠামি এবং কথামাত্রই প্রগলভতা’ হয়ে যায়। 
সুইস মনোবিজ্ঞানী জ্যঁ পিয়াজে শিশুদের ধারণার জগত্ বা জ্ঞানীয় বিকাশের বিখ্যাত তত্ত্বটি ব্যাখ্যা করতে গিয়ে বলেন, ৭ থেকে ১১ বছর বয়সের একটি শিশু আশপাশ সম্পর্কে অনেক যুক্তি দিয়ে ভাবতে শেখে। কোনো বস্তুর ধারণায় সে গুণগত মানকে প্রাধান্য দেয়। আর ১১ বছরের পর থেকে পরিণত বয়স পর্যন্ত তার ধারণার জগিট অনেক বিস্তৃত হতে থাকে, বিমূর্ত হতে থাকে এবং কার্যকারণ বিবেচনা করে সে তার ধারণা প্রস্তুত করে। এই পর্যায়টি এ কারণে গুরুত্বপূর্ণ যে এই সময়টিতেই একজন কিশোরের মধ্যে তার অভিভাবক আর পরিবেশে অনুযায়ী আত্মকেন্দ্রিক ক্যারিয়ার নির্ভর অথবা ভোগবাদে পরিপূর্ণ কিংবা পুরোপুরি পরার্থবাদী ধারণা তৈরি হতে থাকে। এই ১১-১২ বছর বয়সটিতে অভিভাবক আর পরিবেশের প্রভাব এই কারণেই খুব গুরুত্বপূর্ণ।
এত তত্ত্বকথার ভিড়ে আসল কথাটি হচ্ছে, কৈশোর বা বয়ঃসন্ধিকালকে সংকটাপন্ন বা সম্ভাবনাময় যেটাই বলা হোক না কেন, তা নির্ভর করে অভিভাবক আর পরিবেশের ওপর। তাই বড়রা যদি কিশোরদের বুঝতে পারে, তাদের সামাজিক দক্ষতা বাড়াতে উত্সাহিত করে ‘জিপিএ ফাইভ’ আর ‘হতেই হবে’র দেয়াল থেকে মুক্ত রাখে, তবে মনে রাখতে হবে যে ‘তেরো-চৌদ্দ বছরের ছেলেমেয়ের মতো পৃথিবীতে এমন সম্ভাবনা আর নেই।’
 
বড়রা তোমাদের সব সময় বুঝতে পারবে না, তখন তুমি কী করবে? 

লজ্জা বা ভয় থেকে দূরে থাকতে হবে—তুমি যা জানতে চাও তা গোপন করবে না। বাবা-মা বা শিক্ষকের সঙ্গে বিষয়টি নিয়ে আলাপ করতে পারো।
নিজের কোনো সমস্যা হলে তা লুকিয়ে রাখবে না। খুব কাছের বড় কারও সঙ্গে আলোচনা করবে।
নিজেকে ছোট ভাববে না—তবে মনে রাখবে, তুমি কিন্তু তৈরি হচ্ছো। তাই অনেক কিছুই তোমার পক্ষে এই বয়সে করা সম্ভব নাও হতে পারে।
উদ্ধত আচরণ কখনোই করবে না। মা-বাবার তোমাকে বুঝতে ভুল হতে পারে। কিন্তু তর্ক করে তাঁদের শোধরানোর চেষ্টা করবে না। তুমি কাজের মধ্য দিয়ে তাদের ভুল ভাঙাবে।
ছোট ছোট সমস্যা নিজে নিজে ভেবে সমাধান খুঁজবে। সব সময় অপরের ওপর নির্ভর করবে না।
নিজের পছন্দের বিষয়ে (ক্যারিয়ার ও অন্যান্য) পরিষ্কার করে জানাবে। কেন বিষয়টি পছন্দের তার পক্ষে যুক্তি তৈরি করবে।
‘না’ বলা শিখতে হবে। বন্ধুদের চাপে পড়ে, নিজেকে স্মার্ট দেখানোর জন্য যেন মাদক বা অপরাধের সঙ্গে জড়িয়ে না পড়ো, সেদিকে লক্ষ রাখতে হবে।
জীবনে সফলতার পাশাপাশি ব্যর্থতাও একটি অনুষঙ্গ। ব্যর্থতা মানেই কিন্তু ফুরিয়ে যাওয়া নয়। ব্যর্থতাকে মেনে নিয়ে নতুনভাবে শুরু করতে থাকো। 
আবেগের সম্পর্ক তৈরি হওয়া, কাউকে ভালো লাগা সম্পূর্ণ স্বাভাবিক বিষয়। আগে নিশ্চিত হও তোমার ভালো লাগার মাত্রা কতটুকু, সেটি কি কেবলই মোহ না তার চেয়েও বেশি কিছু।
খেলাধুলা, বই পড়া, বন্ধুদের সঙ্গে ঘুরতে যাওয়া, পরিমিত ইন্টারনেট ব্যবহার করা—সবই তোমার জীবনে থাকবে। এগুলো তোমাকে সামাজিকভাবে দক্ষ করে তুলবে।
কখনো অযৌক্তিক রাগ করবে না। রাগ তোমাকে আনস্মার্ট করে তুলবে।



অবশ্যই রাতে ঘুমাবে, দিনে পড়ালেখা-কাজ করবে। রাতে জেগে থাকলে মস্তিষ্কের ‘বায়োলজিক্যাল ক্লক’টি বিগড়ে যেতে থাকে। তখন চিন্তা ও আচরণের সমস্যা হয়।
শরীরেরও যত্ন নেবে। সুষম খাবার খাবে আর প্রতিদিন হালকা ব্যায়াম করবে।

 
লেখক: সহকারী অধ্যাপক, শিশু-কিশোর ও পারিবারিক মনোরোগবিদ্যা বিভাগ, জাতীয় মানসিক স্বাস্থ্য ইনস্টিটিউট, ঢাকা
মডেল : কারিন, তনিকা, বিভা ও সৈকত
ছবি : সুমন ইউসুফ


",https://www.prothomalo.com/bangladesh/article/1651304,"
০৫ জুলাই ২০১৭, ০৫:০২

							আপডেট:
১৭ এপ্রিল ২০২০, ০৫:৩১",Real
কালিয়াকৈরে এএসআইয়ের গুলিতে যুবক নিহত,"

গাজীপুরের কালিয়াকৈর কুতুবদিয়া এলাকায় বৃহস্পতিবার রাতে পুলিশের এক সহকারী উপপরিদর্শকের (এএসআই) গুলিতে এক যুবক নিহত হয়েছেন। আহত হয়েছেন আরেকজন। কিশোর কুমার (৩৫) নামের ওই এএসআই বর্তমানে একজন মন্ত্রীর গানম্যানের দায়িত্বে আছেন। তাঁর বাড়ি কালিয়াকৈর উপজেলার কুতুবদিয়া গ্রামে। নিহত যুবক মো. শহিদ (৩০) কালিয়াকৈরের পার্শ্ববর্তী টাঙ্গাইলের মির্জাপুরের আইজগানা গ্রামের সবুর উদ্দিনের ছেলে। গুলিবিদ্ধ মো. মঈন উদ্দিনও (৩২) একই এলাকার।
পুলিশ সূত্রে জানা গেছে, কিশোর কুমার, শহিদ ও মঈন পরস্পরের বন্ধু। বৃহস্পতিবার রাত পৌনে ১০টার দিকে কুতুবদিয়া এলাকার একটি পতিত জমিতে তাঁরা আড্ডা দিচ্ছিলেন। ধারণা করা হচ্ছে, পূর্বপরিকল্পিতভাবে বা নেশাগ্রস্ত হয়ে কোনো বিষয় নিয়ে ঝগড়ার জের ধরে কিশোর তাঁর কাছে থাকা পিস্তল দিয়ে শহিদ ও মঈনকে গুলি করেন। এতে শহিদের বুকে গুলি লাগে। ঘটনাস্থলেই তাঁর মৃত্যু হয়। মঈনের পেটের এক পাশে গুলিবিদ্ধ হয়। গুলির শব্দ পেয়ে এলাকাবাসী ছুটে এলে কিশোর পালিয়ে যান। খবর পেয়ে কালিয়াকৈর থানা-পুলিশ মঈনকে উদ্ধার করে সাভারের এনাম মেডিকেল কলেজ হাসপাতালে পাঠায়। শহিদের লাশ উদ্ধার করে কালিয়াকৈর থানায় নিয়ে রাখা হয়। কালিয়াকৈর থানার ভারপ্রাপ্ত কর্মকর্তা (ওসি) আলমগীর হোসেন মজুমদার জানান, মন্ত্রীর গানম্যান কিশোর পলাতক। তাঁকে গ্রেপ্তার করতে অভিযান শুরু হয়েছে। ঘটনার তদন্ত চলছে।
 


",https://www.prothomalo.com/bangladesh/article/1651303,"
১৭ এপ্রিল ২০২০, ০১:৫১

							আপডেট:
১৭ এপ্রিল ২০২০, ০৮:২৮",Real
উপমন্ত্রীর গাড়িতে করে চট্টগ্রামে পৌঁছেছে ১ হাজার ৯২০টি কিট,"

করোনা পরীক্ষার জন্য আরও ১ হাজার ৯২০টি কিট ঢাকা থেকে চট্টগ্রাম এসে পৌঁছেছে। বৃহস্পতিবার রাত সাড়ে নয়টায় ফৌজদারহাটের বিআইটিআইডিতে কিটগুলো পৌঁছায়।
এর আগে বিকেলে শিক্ষা উপমন্ত্রী মহিবুল হাসান চৌধুরী নিজে স্বাস্থ্য অধিদপ্তর থেকে কিটগুলো রি-এজেন্টসহ গ্রহণ করেন। এরপর উপমন্ত্রী তাঁর নিজের গাড়িতে তা চট্টগ্রাম পাঠানোর ব্যবস্থা করেন। মহিবুল হাসান চৌধুরী বলেন, আগে চট্টগ্রামে ৯৬০টি কিট পাঠানো হয়েছিল। কিন্তু রি-এজেন্ট না থাকায় তা ব্যবহারে সমস্যা দেখা দেয়। এখন নতুন করে ১ হাজার ৯২০টি কিট রি-এজেন্টসহ পাঠানো হয়।
চট্টগ্রামে কিটের সংখ্যা কমে আসায় ভবিষ্যতে করোনা পরীক্ষা নিয়ে অনিশ্চিয়তা নিয়ে বিভিন্ন গণমাধ্যমে খবর প্রকাশিত হয়। এরপর মহিবুল হাসান ও প্রধানমন্ত্রীর বিশেষ সহকারী বিপ্লব বড়ুয়া এ নিয়ে স্বাস্থ্য অধিদপ্তরে কথা বলেন। পরে বৃহস্পতিবার বিকেলে কিট পাওয়া যায়। তাঁরা চট্টগ্রামের জন্য আরও পাঁচ হাজার কিটের চাহিদপত্র দেন বলে জানা গেছে। বিআইটিআইডির সহযোগী অধ্যাপক শাকিল আহমেদ বলেন, যা কিট ছিল তা দিয়ে শুক্রবার পর্যন্ত চালানো যেত। এখন নতুন কিট এসে গেছে। আরও অনেক দিন যাবে।


",https://www.prothomalo.com/bangladesh/article/1651302,"
১৭ এপ্রিল ২০২০, ০১:২৭

							আপডেট:
১৭ এপ্রিল ২০২০, ০৮:৩২",Real
ঢাকা মেডিকেলে করোনায় আক্রান্ত এক ব্যক্তির মৃত্যু,"

ঢাকা মেডিকেল কলেজ ও হাসপাতালে করোনাভাইরাসে আক্রান্ত হয়ে এক ব্যক্তির মৃত্যু হয়েছে বলে জানা গেছে। তাঁর বয়স ৬৫ বছর। তিনি পুরান ঢাকার বাসিন্দা। বৃহস্পতিবার সন্ধ্যায় স্বজনেরা তাঁর লাশ নিয়ে যায়।
মৃতের ছেলের সঙ্গে কথা বলে জানা গেছে, তাঁর বাবা দীর্ঘদিন যাবত অসুস্থ ছিলেন ডায়াবেটিকসসহ বিভিন্ন রোগে আক্রান্ত ছিলেন। গতকাল বুধবার অসুস্থ বোধ করায় তাঁকে হাসপাতালে নেওয়া হয়। সেখান থেকে তিনি কিছু পরীক্ষা–নিরিক্ষা করে বাসায় ফিরে আসেন। বাসায় ফেরার পর বুধবার রাত পৌনে আটটায় তিনি আবারও অসুস্থ হয়ে পড়েন। একপর্যায়ে তিনি অচেতন হয়ে পড়লে তাঁকে ঢাকা মেডিকেল কলেজ হাসপাতালে নেওয়া হয়।
হাসপাতালে নেওয়ার পর কর্তব্যরত চিকিৎসক তাঁকে মৃত ঘোষণা করেন। চিকিৎসকদের পরামর্শে তাঁর শরীরের নমুনা সংগ্রহ করে পরীক্ষার জন্য পাঠানো হয়। পরের দিন বৃহস্পতিবার তাঁর বাবার শরীরে করোনা পজিটিভ আসে।হাসপাতাল সূত্রেও এই ঘটনার সত্যতা পাওয়া গেছে।


",https://www.prothomalo.com/bangladesh/article/1651301,"
১৭ এপ্রিল ২০২০, ০১:০১

							আপডেট:
১৭ এপ্রিল ২০২০, ০৮:৩৫",Real
পিরোজপুর জেলা লকডাউন ঘোষণা,"

করোনাভাইরাস সংক্রমণের ঝুঁকি মোকাবিলায় পিরোজপুর জেলাকে লকডাউন (অবরুদ্ধ) ঘোষণা করা হয়েছে। জেলা প্রশাসক আবু আলী মো. সাজ্জাদ হোসেন আজ বৃহস্পতিবার রাত ১১টা ২০ মিনিটে এই ঘোষণা দেন। এই ঘোষণার ফলে পিরোজপুর জেলায় কেউ প্রবেশ কিংবা জেলা থেকে বের হতে পারবে না। জেলার অভ্যন্তরে যাতায়াতের ক্ষেত্রেও একই নিষেধাজ্ঞা থাকবে। গত সোমবার ও মঙ্গলবার জেলার তিনটি উপজেলায় চারজনের করোনা শনাক্ত হয়। এরপর জেলাকে লকডাউন ঘোষণা করা হলো।
জেলা প্রশাসক স্বাক্ষরিত গণবিজ্ঞপ্তিতে বলা হয়েছে, করোনাভাইরাস প্রতিরোধের লক্ষ্যে গঠিত জেলা কমিটির জরুরি সভার আলোকে, পিরোজপুরের সিভিল সার্জনের সুপারিশক্রমে এবং সংক্রামক রোগ (প্রতিরোধ, নিয়ন্ত্রণ ও নির্মূল) আইন-২০১৮ অনুযায়ী পিরোজপুর জেলাকে লকডাউন ঘোষণা করা হয়েছে।
নির্দেশনায় বলা হয়েছে, পরবর্তী নির্দেশ না দেওয়া পর্যন্ত জাতীয় ও আঞ্চলিক সড়ক অথবা মহাসড়ক এবং নৌপথে অন্য কোনো জেলা থেকে পিরোজপুর জেলায় কেউ প্রবেশ কিংবা এ জেলা থেকে অন্য জেলায় যেতে পারবে না। সব ধরনের গণপরিবহন ও জনসমাগম বন্ধ থাকবে। তবে জরুরি পরিষেবা, চিকিৎসাসেবা, কৃষিপণ্য, খাদ্যদ্রব্য সরবরাহ ও সংগ্রহ ইত্যাদি এর আওতাবহির্ভূত থাকবে।
জেলা প্রশাসক আবু আলী মো. সাজ্জাদ হোসেন বলেন, জেলায় চারজনের করোনা শনাক্ত হওয়ার কারণে করোনাভাইরাস প্রতিরোধ কমিটির সভায় লকডাউনের সিদ্ধান্ত হয়।
 


",https://www.prothomalo.com/bangladesh/article/1651300,"
১৭ এপ্রিল ২০২০, ০০:৪১

							আপডেট:
১৭ এপ্রিল ২০২০, ০৮:৩৩",Real
ঘরবন্দী দশায় বাড়ছে মনের সমস্যা আর পেটের ক্ষুধা,"

কোভিড-১৯ রোগের শারীরিক স্বাস্থ্যঝুঁকি সামাল দিতে রাষ্ট্রগুলো যত ব্যবস্থা নিচ্ছে, মানসিক বা মনস্তাত্ত্বিক সহায়তার বিষয়টি ততটা মনোযোগ পাচ্ছে না। লকডাউন উঠে যাওয়ার তিন থেকে ছয় মাসের মধ্যে বিশ্ব অর্থনীতি পুনরুদ্ধারে যখন সুস্থ-সমর্থ সব মানুষের সহায়তা লাগবে, তখন এই অবহেলার দাম দিতে হবে।
নতুন করোনাভাইরাসের কারণে পৃথিবীর এক-তৃতীয়াংশ মানুষ এখন লকডাউনে বা ঘরবন্দী। বিশ্ব অর্থনৈতিক ফোরামের (ডব্লিউইএফ) ওয়েবসাইটে প্রকাশিত একটি নিবন্ধ বলছে, এই মানুষদের গুরুতর মানসিক সমস্যা হচ্ছে। স্বাস্থ্যঝুঁকির এ দিকটি করোনাসৃষ্ট অর্থনীতির বিপদকে আরও বাড়াবে।
বাংলাদেশের কয়েকজন মনোবিদ আর অর্থনীতিবিদের কথায়ও এই সমস্যার আলামত পাওয়া গেল। দেশে তিন সপ্তাহ হলো লকডাউন বা ঘরবন্দী অবস্থা চলছে।
বেলজিয়ামের মনোবিদ এলকে ভ্যান হুফ ওই নিবন্ধে ঘরবন্দী মানুষদের মানসিক স্বাস্থ্যের প্রতি নজর দেওয়াকে বিশেষ গুরুত্ব দিয়েছেন। বিশ্বে লকডাউনে থাকা মানুষের সংখ্যা ২৬০ কোটি। ঘরবন্দী মানুষের সংখ্যার দিক থেকে ভারত, চীন ও যুক্তরাষ্ট্রের পরই বাংলাদেশের অবস্থান।
ভ্যান হুফ এ অবস্থাকে এযাবৎকালের সবচেয়ে বড় মনস্তাত্ত্বিক পরীক্ষা হিসেবে চিহ্নিত করেছেন। আন্তর্জাতিক চিকিৎসা সাময়িকী ল্যানসেট–এ ২৬ ফেব্রুয়ারি প্রকাশিত একটি নিবন্ধের বরাত দিয়ে তিনি লিখেছেন, গৃহবন্দী মানুষেরা নানা রকম মানসিক চাপ ও অসুস্থতার শিকার হয়ে থাকে।
এর মধ্যে আছে মন খারাপ, অনিদ্রা, উদ্বেগ-উত্তেজনা, উৎকণ্ঠা, বিভ্রান্তি, বিষণ্নতা, রাগ, খিটখিটে মেজাজ, অবসাদ আর বিপর্যয় বা ট্রমা-পরবর্তী মানসিক চাপের নানা লক্ষণ। এলকে লিখছেন, চীনে লকডাউন-সম্পর্কিত প্রাথমিক গবেষণাপত্রগুলোতে তেমন সমস্যার চিত্র উঠে আসছে।
ল্যানসেট–এর নিবন্ধটি বিভিন্ন কোয়ারেন্টিনকালীন ২৪টি গবেষণাপত্রের পর্যালোচনা। এগুলোর মধ্যে হাসপাতালের চিকিৎসক ও স্বাস্থ্যকর্মীদের ওপর একটি গবেষণার কথা আছে। তাতে দেখা যায়, সঙ্গনিরোধের তিন বছর পরও প্রায় ১০ শতাংশ কর্মীর উচ্চ বিষণ্নতার লক্ষণ ছিল। বিশ্ব স্বাস্থ্য সংস্থা এরই মধ্যে করোনায় আক্রান্ত দেশগুলোর জন্য মানসিক স্বাস্থ্যবিষয়ক নির্দেশনা তৈরি করছে।
এদিকে উহানের হাসপাতালে আসা রোগীদের একটি গোষ্ঠীর মধ্যে পরিচালিত গবেষণার একটি অপ্রকাশিত প্রতিবেদন বলছে, ৩৪ শতাংশের বেশি রোগীর মধ্যে উদ্বেগ-উৎকণ্ঠা এবং ২৮ শতাংশের মধ্যে বিষণ্নতা দেখা গিয়েছে।
উহানের কেন্দ্রীয় বিবাহ নিবন্ধন বিভাগের হিসাবে প্রদেশটিতে বিবাহবিচ্ছেদের হার ২৫ শতাংশ বেড়েছে। প্রতিদিনই বিবাহবিচ্ছেদের আবেদন নিয়ে নাগরিকেরা আসছেন।
ভ্যান হুফ বলছেন, কোভিড-১৯ রোগের শারীরিক স্বাস্থ্যঝুঁকি সামাল দিতে রাষ্ট্রগুলো যত ব্যবস্থা নিচ্ছে, মানসিক বা মনস্তাত্ত্বিক সহায়তার বিষয়টি ততটা মনোযোগ পাচ্ছে না। লকডাউন উঠে যাওয়ার তিন থেকে ছয় মাসের মধ্যে বিশ্ব অর্থনীতি পুনরুদ্ধারে যখন সুস্থ-সমর্থ সব মানুষের সহায়তা লাগবে, তখন এই অবহেলার দাম দিতে হবে।
বাংলাদেশে ঘরবন্দিত্বের কুফলবাংলাদেশে ফেসবুকসহ সামাজিক যোগাযোগ মাধ্যমগুলোয় অনেকেই নিজেদের ভয়, আতঙ্ক, উদ্বাগ, হতাশা আর বিষণ্নতার কথা লিখছেন। একজন যেমন লিখেছেন, ‘আর কয়দিন বাসায় থাকলে পাগল হয়ে যাব।’ আরেকজন লিখেছেন, ‘ডাই অর ডাই’ অর্থাৎ মৃত্যু অথবা মৃত্যু।
ঢাকার অনেক মনোবিদ এখন টেলিফোনে ও সামাজিক যোগাযোগমাধ্যমে চিকিৎসা পরামর্শ দিচ্ছেন। একজন মনোবিদকে এক রোগী লিখেছেন, ‘নিয়মিত ঘুমের ওষুধ খেয়েও রাতে দুই–তিন ঘণ্টার বেশি ঘুম আসছে না। সব সময় মৃত্যু ভয় কাজ করছে।’
আরেকজন লিখেছেন, ‘টেলিভিশন না খুললে, পরিস্থিতি সম্পর্কে জানা যাচ্ছে না। আবার টিভি সংবাদে করোনায় মৃত্যুর সংবাদগুলো দেখে মনে অশান্তি, ভয় ও আতঙ্ক বাড়ছে।’
জাতীয় মানসিক স্বাস্থ্য ইনস্টিটিউটের শিক্ষক ও বিশ্ব স্বাস্থ্য সংস্থার পরামর্শক আহমেদ হেলাল প্রথম আলোকে বলেন, এত দিন তিনি বিষণ্নতা ও মাদকাসক্ত রোগী বেশি পেতেন। এখন অস্থিরতা, অনিদ্রা ও মৃত্যুভয়ের মতো নানা সমস্যার রোগী পাচ্ছেন।
রোগতত্ত্ব, রোগ নিয়ন্ত্রণ ও গবেষণা ইনস্টিটিউটের (আইইডিসিআর) পরামর্শক মোশতাক হোসেন জানান, ঐতিহাসিকভাবেই মহামারির সময় মানুষের মানসিক সমস্যা বেড়ে যায়। বিষণ্নতা ও উদ্বিগ্নতা ছাড়াও তখন অমানবিক ও অযৌক্তিক আচরণ বেড়ে যায়।
প্রথম আলোকে মোশতাক বলেন, এখন যেমন করোনার লক্ষণযুক্ত কারও রক্তের নমুনা সংগ্রহ করতে গেলে স্থানীয় মানুষজন বাধা দিচ্ছে। আক্রান্ত ব্যক্তিকে তো বটেই, তার পরিবারের সদস্যদের সমাজ একঘরে করছে। আইইডিসিআরের এই পরামর্শকের মতে, মানসিক সমস্যা থেকেই মানুষ এমন করে। আর ডা. হেলাল জোর দিচ্ছেন পরস্পরের প্রতি সহমর্মিতা বাড়ানোর ওপর।
ক্ষুধার মানচিত্রে ভেঙে পড়া মানুষআন্তর্জাতিক সংস্থা অক্সফামের একটি গবেষণা প্রতিবেদনের হিসাব বলছে, করোনাভাইরাসের বিস্তার এবং লকডাউনের কারণে বিশ্বের ৪৩ কোটি ৪০ লাখ মানুষের আয় দৈনিক দুই ডলারের নিচে নেমে যেতে পারে। অর্থাৎ তারা নতুন করে দরিদ্র হবে।
এটা সবচেয়ে বেশি হবে পূর্ব এশিয়া ও প্রশান্ত মহাসাগরীয় অঞ্চলের দেশগুলোর মধ্যে। তারপরই ঝুঁকিতে রয়েছে আফ্রিকা ও দক্ষিণ এশিয়ার দেশগুলো। দক্ষিণ এশিয়ার দেশগুলোতে নতুন দরিদ্রের সংখ্যা দাঁড়াবে ১২ কোটি ৮৮ লাখ।
বাংলাদেশ পরিকল্পনা কমিশনের সদস্য ও সরকারের জ্যেষ্ঠ সচিব শামসুল আলম প্রথম আলোকে বলেন, করোনার প্রভাবে দেশে কমপক্ষে ৪২ লাখ মানুষ নতুন করে দারিদ্র্যের মধ্যে পড়তে পারে। অচলাবস্থা দীর্ঘ হলে সংখ্যাটা আরও বাড়তে পারে।
জাহাঙ্গীরনগর বিশ্ববিদ্যালয়ের অর্থনীতি বিভাগের অধ্যাপক আনু মুহাম্মদ প্রথম আলোকে বলেন, করোনায় দারিদ্র্য বাড়ার একটি ধারাবাহিকতা আছে। বাংলাদেশের মোট চার কোটি মানুষ নিয়মিত বেতন পায়। তাদের কিছুটা সঞ্চয় আছে। বাকি আট কোটি মানুষ এই পরিস্থিতিতে চরম অনিশ্চয়তার মধ্যে পড়েছে।
শামসুল আলম বলছিলেন, করোনাকালে মানুষে মানুষে সম্পর্ক আর বিশ্বাসের ক্ষেত্রে বদল আসছে। মানসিক চাপের প্রভাবে উচ্চ রক্তচাপ ও হৃদরোগের মতো সমস্যা বাড়ছে। প্রভাবগুলো দীর্ঘমেয়াদি হবে। সরকারকে দরিদ্রজনের জন্য খাবারের ব্যবস্থা করার পাশাপাশি তাদের মানসিক স্বাস্থ্যের সুরক্ষাও দিতে হবে।
বেলজিয়ামের মনোবিদ এলকে ভ্যান হুফের নিবন্ধটির নাম, ‘লকডাউন বিশ্বের সবচেয়ে বড় মনস্তাত্ত্বিক পরীক্ষা: এর দাম আমাদের দিতে হবে।’ তিনি আরও লিখছেন, বছরের শেষ ভাগে মনোবল ক্ষয় আর অবসাদের কারণে কাজে মানুষের অনুপস্থিতি বাড়বে। এমন প্রবণতা লকডাউন হওয়া দেশগুলোতে এখনই দেখা যাচ্ছে।
মানুষ অফিসে যেতে ভয় পাচ্ছে। তিন থেকে ছয় মাসের মাথায় এই অনীহা আবারও ফিরে আসতে পারে। ভ্যান হুফ লিখছেন, ইবোলা, সার্স বা মার্সের মতো মহামারি এলাকাগুলোয় এমনকি চিকিৎসা সেবাদানকারীদেরও কাজে অনুপস্থিত থাকতে দেখা গেছে।
বেলজিয়ামের এই মনোবিদ মনে করেন, মানসিক সংকট মোকাবিলায় এখনই পদক্ষেপ নিলে কোভিড-১৯ লকডাউনের বিষাক্ত ফলাফল কমিয়ে আনা সম্ভব হবে। তাঁর পরামর্শগুলো হচ্ছে, মানুষের জন্য আত্মসহায়তার উপায় তৈরি করা; আগ্রহীজনদের মানসিক বিপর্যয়ের প্রভাব ও প্রতিক্রিয়া সম্পর্কে জানানোর ব্যবস্থা রাখা; এসব বিষয়ে তথ্য-পরামর্শ আদান–প্রদানের জন্য আলাদা একটি ওয়েবসাইট খোলা; মানসিকভাবে সবচেয়ে বিপন্ন ব্যক্তিরা যেন সহায়তা পায়, তা নিশ্চিত করতে হবে।
আর বাংলাদেশে ডা. হেলাল ও ডা. মোশতাক বলছেন, সরকারের উচিত করোনার চিকিৎসাসেবায় মানসিক স্বাস্থ্য বিশেষজ্ঞদের সম্পৃক্ত করা। এ দেশে সেটাই হবে প্রথম করণীয়।


",https://www.prothomalo.com/bangladesh/article/1651299,"
১৭ এপ্রিল ২০২০, ০৬:০০

							আপডেট:
১৭ এপ্রিল ২০২০, ০৬:০০",Real
করোনা–আক্রান্তদের ৮০ শতাংশ ইউরোপ-আমেরিকায়,"

এখনো ইউরোপ-আমেরিকার দেশগুলো চষে বেড়াচ্ছে করোনাভাইরাস। করোনা–আক্রান্ত ২০ লাখের মধ্যে ১৬ লাখ মানুষ এই অঞ্চলের। শুধু যুক্তরাষ্ট্রেই আছেন আক্রান্তের প্রায় ৩১ শতাংশ মানুষ। তবে শীর্ষে থাকা দেশগুলোর কয়েকটিতে করোনা–আক্রান্তের হার কয়েক দিন কমে আবার বাড়তে শুরু করেছে। এ ছাড়া ইউরোপের অন্য দেশগুলোতেও হার বেড়ে গেছে। একই সঙ্গে বাড়তে শুরু করেছে দক্ষিণ এশিয়ায়।
গতকাল বৃহস্পতিবার দুপুর ১২টা পর্যন্ত যুক্তরাষ্ট্রের জনস হপকিনস বিশ্ববিদ্যালয় বলছে, বিশ্বজুড়ে ১৮৫টি দেশ ও অঞ্চলে ছড়িয়েছে করোনাভাইরাস। এতে ২০ লাখ ৬৪ হাজার ৬৯৫ জনের শরীরে নতুন করোনাভাইরাস শনাক্ত হয়েছে। একই সময়ে মারা গেছেন ১ লাখ ৩৭ হাজারের বেশি মানুষ। ওই সময় পর্যন্ত বিশ্বজুড়ে করোনায় আক্রান্ত হওয়া রোগীদের তথ্য বিশ্লেষণ করেছে প্রথম আলো।
ডিসেম্বরের শেষ দিকে চীনে শুরু হয় করোনাভাইরাসের সংক্রমণ। এরপর এটি ধীরে ধীরে ছড়িয়ে পড়ে বিশ্বের বিভিন্ন দেশে। ৬৭ দিনের মাথায় এক লাখ লোকের করোনা শনাক্ত হয়। ইউরোপ ও আমেরিকায় করোনা ছড়িয়ে পড়ার পর মার্চের শেষ দিকে আক্রান্তের হার বাড়তে শুরু করে। তিন মাসের মাথায় ৩১ মার্চ গিয়ে ৮ লাখ ছাড়ায় করোনা শনাক্তের সংখ্যা। আর এপ্রিলের ১৫ দিনেই করোনা শনাক্ত হয়েছে প্রায় ১২ লাখ।
প্রথম আলোর বিশ্লেষণ বলছে, প্রথম ১০ লাখ পর্যন্ত ৫২ শতাংশ রোগী ছিল ইউরোপের। ২০ লাখ পার হওয়ার পর এটি কমে দাঁড়িয়েছে ৪৬ শতাংশে। এর মধ্যে বেড়ে গেছে উত্তর আমেরিকায়। এই অঞ্চলে ২৫ শতাংশ থেকে বেড়ে ৩৩ শতাংশে দাঁড়িয়েছে রোগীর সংখ্যা। এ দুই মহাদেশ মিলিয়েই রোগী আছে ৭৯ শতাংশের বেশি। এশিয়ায় আক্রান্তের হার আগের চেয়ে কমেছে। ২০ থেকে এটি ১৬ শতাংশে নেমে এসেছে। তবে দক্ষিণ এশিয়ার দেশগুলোতে বাড়তে শুরু করেছে। প্রথম ১০ লাখে দক্ষিণ এশিয়ায় রোগী ছিল ১ শতাংশের অর্ধেকের কম। ভারত, পাকিস্তান ও বাংলাদেশে আক্রান্ত বেড়ে যাওয়ায় এখন এটি ১ শতাংশ পার করেছে। তবে সবচেয়ে উন্নতি হয়েছে ওশেনিয়া বা অস্ট্রেলিয়া মহাদেশে।
আক্রান্ত শীর্ষ দেশগুলোয় করোনাভাইরাস ছড়িয়ে পড়ার প্রবণতা বিশ্লেষণ করে দেখা যায়, সব দেশেই এক থেকে দেড় মাস পরে বড় ধরনের উত্থান ঘটেছে করোনার। ২০ জানুয়ারি যুক্তরাষ্ট্র, ২৯ জানুয়ারি ইতালি, ৩০ জানুয়ারি স্পেন, ২৬ জানুয়ারি জার্মানি ও ২৩ জানুয়ারি ফ্রান্সে প্রথম করোনা রোগী শনাক্ত হয়। তবে দেশগুলোয় করোনা ব্যাপকভাবে ছড়িয়ে পড়ে মার্চে। যুক্তরাষ্ট্র ৬ লাখ ছাড়িয়েছে। ইতালি, স্পেন, জার্মানি, ফ্রান্সও লাখের ঘর পার করেছে। এ দেশগুলোতে এখন শনাক্তের হার কমছে। তবে লাখ ছুঁই ছুঁই যুক্তরাজ্যে এখনো বাড়ছে আক্রান্তের হার।
প্রায় একই সময়ে দক্ষিণ এশিয়ায় আঘাত হানে করোনা। ২৩ জানুয়ারি প্রথম করোনা-আক্রান্ত রোগী শনাক্ত করে নেপাল। গত বুধবার পর্যন্ত দেশটিতে আক্রান্ত হয়েছেন মাত্র ১৬ জন। ২৬ জানুয়ারি করোনা শনাক্ত হয় শ্রীলঙ্কায়। এখন সেখানে রোগীর সংখ্যা ২৩৮। ২৯ জানুয়ারি ভারত, ২৩ ফেব্রুয়ারি আফগানিস্তান, ২৫ ফেব্রুয়ারি পাকিস্তান, ৫ মার্চ ভুটান, ৬ মার্চ মালদ্বীপ ও সর্বশেষ ৮ মার্চ বাংলাদেশে করোনাভাইরাসে আক্রান্ত রোগী শনাক্ত হয়।করোনা শনাক্তের শুরুতেই লকডাউন (অবরুদ্ধ) ঘোষণা করে নেপাল ও ভুটান। এর ফল পেয়েছে দেশ দুটি। ভুটানে আক্রান্ত হয়েছেন মাত্র পাঁচজন। একটু দেরিতে হলেও লকডাউন ঘোষণা করে অনেকটা প্রতিরোধ করেছে মালদ্বীপ। দেশটিতে শনাক্ত হয়েছেন ২৩ জন। এ তিনটি দেশে করোনা–আক্রান্ত ব্যক্তিদের কেউ মারা যাননি।
তবে ভাইরাস প্রতিরোধের কার্যকর ব্যবস্থা হিসেবে আলোচিত লকডাউনের মতো সিদ্ধান্ত নিতে দেরি করায় কিছুটা বিপাকে পড়েছে দক্ষিণ এশিয়ার বাকি দেশগুলো। এ কারণেই পাকিস্তান, ভারত, আফগানিস্তান ও বাংলাদেশে সংক্রমিত হয়েছেন রোগীরা। গতকাল পর্যন্ত ভারতে ১২ হাজার ৪৫৬, পাকিস্তানে ৬ হাজার ৫০৫, আফগানিস্তানে ৭৮৪ ও বাংলাদেশে ১ হাজার ৫৭২ জনের করোনা শনাক্ত হয়েছে। তাদের মধ্যে কিছুদিন ধরে সবচেয়ে বেশি করোনা রোগী শনাক্ত হচ্ছে ভারত ও বাংলাদেশে।
বাড়া-কমার মধ্যেই আছে শীর্ষ ১০ দেশ
জনস হপকিনস ইউনিভার্সিটির তথ্য বলছে, মাত্র ১০টি দেশে আছে ৭৮ শতাংশ করোনা রোগী। এর মধ্যে আছে যুক্তরাষ্ট্র, ইতালি, স্পেন, চীন, জার্মানি, ফ্রান্স, ইরান, যুক্তরাজ্য, তুরস্ক ও বেলজিয়াম। প্রথম ১০ লাখ রোগীর মধ্যে শীর্ষ দশে সুইজারল্যান্ড থাকলেও দেশটি বেরিয়ে গেছে এখন। তাদের বদলে শীর্ষ ১০ আক্রান্তের তালিকায় ঢুকেছে বেলজিয়াম। গতকাল দেখা যায়, শীর্ষ দেশগুলোর মধ্যে ইরান ছাড়া সবার রোগী বেড়েছে আগের দিনের তুলনায়। যদিও চীনে আক্রান্ত খুব বেশি নয়। প্রথম দফায় নিয়ন্ত্রণ করা চীনে এখন দেশের বাইরে থেকে নতুন করে কিছু লোক আক্রান্ত হচ্ছেন। তবে শীর্ষ দেশগুলোতে গতকালের আগে টানা চার দিন নতুন শনাক্তের হার কম ছিল।
শিগগিরই ইউরোপ ছাড়ছে না করোনা
ইউরোপের মোট ৪৬টি দেশে করোনা ছড়িয়েছে। এগুলোর মধ্যে করোনা–আক্রান্ত শীর্ষ ২০টি দেশের মধ্যে আছে ১২টি। সবচেয়ে বেশি করোনা শনাক্ত হয়েছে স্পেনে। গতকাল পর্যন্ত পাওয়া গেছে ১ লাখ ৮০ হাজার ৬৫৯ জন। শীর্ষ ১০–এ থাকা দেশগুলো ছাড়াও রাশিয়া, সুইডেন, আয়ারল্যান্ড, পর্তুগাল, সার্বিয়া, পোল্যান্ড, ডেনমার্কে নতুন রোগীর সংখ্যা বাড়ছে। শীতপ্রধান অঞ্চল হিসেবে পরিচিত ইউরোপের দেশগুলো থেকে তাই শিগগিরই করোনা মুক্তির আভাস মিলছে না। এখন পর্যন্ত ৯ লাখ ৫৯ হাজার আক্রান্ত হওয়ায় ইউরোপে মারা গেছেন প্রায় ৮৮ হাজার মানুষ।সব ছাপিয়ে শীর্ষে যুক্তরাষ্ট্র
উত্তর আমেরিকায় করোনা শনাক্ত হয়েছে প্রায় ৬ লাখ ৮৪ হাজার। এর মধ্যে ৬ লাখ ৪০ হাজার রোগী শুধু যুক্তরাষ্ট্রে। আর কানাডায় আছে ২৮ হাজারের বেশি। এই দুটি দেশ বাদ দিলে এই অঞ্চলের ২২টি দেশের মধ্যে মেক্সিকো, পানামা ও ডমিনিকান রিপাবলিক ছাড়া আর কোনো দেশে করোনা শনাক্তের সংখ্যা হাজার পার হয়নি। শুধু আক্রান্তের দিক থেকেই নয়, মৃত্যুর দিক থেকেও সবার ওপরে যুক্তরাষ্ট্র। দেশটিতে গতকাল পর্যন্ত মারা গেছেন প্রায় ২৭ হাজার মানুষ।
তবে এমআইটির গবেষণা বলছে, যুক্তরাষ্ট্রের উত্তরের দিকের রাজ্যগুলোর তাপমাত্রা কম এবং সেখানে সংক্রমণের হার অপেক্ষাকৃত উষ্ণ দক্ষিণাঞ্চলীয় রাজ্যগুলোর তুলনায় বেশি। তাই ইতিমধ্যেই কিছু রাজ্যের লকডাউন খুলে দিতে শুরু করেছে দেশটির সরকার। দেশটির প্রেসিডেন্ট ডোনাল্ড ট্রাম্প বলছেন, করোনা প্রাদুর্ভাবের সর্বোচ্চ পর্যায় পার করে এসেছে যুক্তরাষ্ট্র।
আফ্রিকায় তেমন ছড়াচ্ছে না করোনা
আফ্রিকা মহাদেশের ৫০টি দেশে ছড়িয়েছে করোনাভাইরাস। গতকাল পর্যন্ত নিশ্চিত রোগী পাওয়া গেছে ৬ হাজার ৩৫৮ জন। এর মধ্যে দক্ষিণ আফ্রিকায় এককভাবে আছেন ১৭ হাজার ১৩৯ জন। বিশ্বজুড়ে চিহ্নিত রোগীর মাত্র ১ শতাংশ আছে এই মহাদেশে। এখানে নতুন নতুন দেশ যুক্ত হলেও করোনা শনাক্তের হার খুবই কম। দক্ষিণ আফ্রিকা, মিসর, মরক্কো, আলজেরিয়া এবং চারটি দেশে তা দুই হাজার ছাড়িয়েছে। বাকি কোনো দেশ এক হাজার পার করেনি। অধিকাংশ দেশে আক্রান্তের হার পঞ্চাশেও পৌঁছায়নি। দক্ষিণ আফ্রিকা ইতিমধ্যেই সংক্রমণের হার নিয়ন্ত্রণ করে নিয়ে এসেছে।দক্ষিণ আমেরিকায় বাড়ছে ব্রাজিলে
করোনা শনাক্ত বাড়তে শুরু করেছে দক্ষিণ আমেরিকার কয়েকটি দেশে। বিশ্বের ৩ শতাংশ রোগী আছে এই অঞ্চলে। যদিও প্রথম ১০ লাখের মধ্যে ছিল ২ শতাংশ। এই অঞ্চলের ১৫টি দেশে ছড়িয়েছে করোনা, এগুলোর মধ্যে ৯টি দেশে নিয়ন্ত্রণেই আছে। পাল্লা দিয়ে বাড়ছে ব্রাজিলে। দেশটিতে ইতিমধ্যেই আক্রান্ত ছাড়িয়েছে ২৮ হাজার। এ ছাড়া চিলি, পেরু, ইকুয়েডরেও নিয়ন্ত্রণ করা যাচ্ছে না ভাইরাসটির সংক্রমণ।
এশিয়ায় কমেছে আক্রান্তের হার
ভাইরাসটির জন্ম এশিয়ার চীনে। তবে এই অঞ্চলে আক্রান্তের হার কমে এসেছে। প্রথম ১০ লাখে এশিয়ায় রোগী ছিল ২০ শতাংশ। ২০ লাখ পার হওয়ার পর এটি ১৬ শতাংশে নেমে এসেছে। চীন সংক্রমণ নিয়ন্ত্রণ করতে পারায় এটি হয়েছে। এর আগে ২০ শতাংশের মধ্যে চীনের রোগী ছিল ৮ শতাংশ। এখন এটি কমে ৪ শতাংশে নেমে এসেছে।
চীন, জাপান, দক্ষিণ কোরিয়া, ইসরায়েলসহ অধিকাংশ দেশ ভাইরাসের সংক্রমণ অনেকটা নিয়ন্ত্রণে নিয়ে এসেছে। শঙ্কা তৈরি করছে নতুন করে বাড়তে থাকা কয়েকটি দেশ। এগুলোর মধ্যে এশিয়ায় এখন সবচেয়ে বেশি নতুন রোগী ইরান ও তুরস্কে। এর বাইরে বড় ঝুঁকি তৈরি করছে ভারত, পাকিস্তান ও বাংলাদেশ। তিনটি দেশেই বাড়ছে আক্রান্তের হার।


",https://www.prothomalo.com/bangladesh/article/1651298,"
১৭ এপ্রিল ২০২০, ০০:০০

							আপডেট:
১৭ এপ্রিল ২০২০, ০০:২৩",Real
দুই মাস পর সিঙ্গাপুরের আইসিইউ থেকে ফিরলেন বাংলাদেশি,"

সিঙ্গাপুরে করোনাভাইরাস সংক্রমণের শিকার বাংলাদেশের এক কর্মী দুই মাসের বেশি সময় নিবিড় পরিচর্যা কেন্দ্রে (আইসিইউ) থাকার পর হাসপাতালের সাধারণ ওয়ার্ডে ফিরেছেন। ৩৯ বছর বয়সী ওই বাংলাদেশিকে বৃহস্পতিবার বিকেলে আইসিইউ থেকে সরিয়ে নেওয়া হয়।
সিঙ্গাপুর থেকে বাংলাদেশের হাইকমিশনার মোস্তাফিজুর রহমান বৃহস্পতিবার রাতে প্রথম আলোকে এ তথ্য জানান।
হাইকমিশনার মোস্তাফিজুর রহমান জানান, গুরুতর ফুসফুসের সংক্রমণের শিকার ওই রোগী এখন স্বাভাবিকভাবে শ্বাস নিতে পারছেন। তাই ৬৭ দিন পর বৃহস্পতিবার তাঁর কৃত্রিম শ্বাসযন্ত্র খুলে ফেলা হয়েছে। পুরোপুরি সুস্থ করে তোলার অংশ হিসেবে এরপর তাঁকে স্পিচ থেরাপি দেওয়া শুরু হবে।
প্রসঙ্গত করোনাভাইরাসের উপসর্গ দেখা দেওয়ার পর গত ১ ফেব্রুয়ারির হাসপাতালে যান ওই বাংলাদেশি কর্মী। এরপর ৭ তারিখ চেঙ্গি হাসপাতালের সাধারণ ওয়ার্ডে ভর্তি হন। ৮ তারিখ স্বাস্থ্য পরীক্ষার পর তাঁর করোনাভাইরাসের সংক্রমণ নিশ্চিত হয়। অসুস্থ ওই বাংলাদেশি সিঙ্গাপুরে করোনাভাইরাসের সংক্রমণের শিকার প্রথম বিদেশি। তারপর আরও চার বাংলাদেশি আক্রান্ত হলেও সুস্থ হয়ে তারা হাসপাতাল ছেড়ে যান।
আইসিইউতে দুই মাসের বেশি সময় জীবন-মৃত্যু সন্ধিক্ষণে থাকা এই বাংলাদেশি আগ থেকেই ফুসফুস, কিডনি জটিলতায় ভোগার পাশাপাশি নিউমোনিয়ায় আক্রান্ত ছিলেন। আইসিইউতে থাকা ওই বাংলাদেশি গত ৩০ মার্চ ছেলের বাবা হন।


",https://www.prothomalo.com/bangladesh/article/1651297,"
১৭ এপ্রিল ২০২০, ০০:১৩

							আপডেট:
১৭ এপ্রিল ২০২০, ০০:১৪",Real
কান উৎসব কি তবে অনলাইনে হবে,"




এ বছর ৭৩তম কান চলচ্চিত্র উৎসবে থাকছে না প্যারালাল সেকশন। অর্থাৎ ডিরেক্টরস ফোর্টনাইট, ইন্টারন্যাশনাল ক্রিটিকস উইক ও অ্যাসোসিয়েশন ফর ইনডিপেনডেন্ট সিনেমা অ্যান্ড ইটস ডিস্ট্রিবিউশন (এসিআইডি) এবার নেই!
কান চলচ্চিত্র উৎসবের মূল প্রতিযোগিতার পাশাপাশি এই তিন শাখাকে খুব গুরুত্বের সঙ্গে বিবেচনা করা হয়। ১৩ এপ্রিল ফরাসি প্রেসিডেন্ট এমানুয়েল মাখোঁ ঘোষণা দেন, আগামী জুলাই মাসের মাঝামাঝি পর্যন্ত কোনো ধরনের উৎসব আয়োজিত হবে না। এরপরই এই তিন শাখার আয়োজকদের পক্ষ থেকে একটি যৌথ সংবাদ বিজ্ঞপ্তি পাঠানো হয়। সেখানে জানানো হয় যে কান চলচ্চিত্র উৎসব জুনের শেষ ও জুলাইয়ের প্রথম দিকে হওয়ার কথা ছিল। কিন্তু এখন এটিও সম্ভব নয়। সুতরাং উৎসবের প্যারালাল সেকশন জানাচ্ছে যে এবারের আসরে এসিআইডি শাখাটি না থাকায় তারা দুঃখিত।
চলচ্চিত্রকার ও চলচ্চিত্র প্রযোজকদের জন্য এসিআইডি একটি লোভনীয় শাখা। ১৯৯৩ সালে এই শাখার যাত্রা শুরু হয়। নয়টি প্রামাণ্য ও ফিচার ফিল্ম প্রতিবছর এই শাখায় দেখানো হয়। তরুণ চলচ্চিত্রকারদের জন্যও শাখাটি গুরুত্বপূর্ণ।
ইন্টারন্যাশন্যাল ক্রিটিকস উইক তরুণ চলচ্চিত্রকারদের জন্য খুবই সম্মানজনক। এটি কান চলচ্চিত্র উৎসবের মূল প্রতিযোগিতার বাইরের সবচেয়ে পুরোনো প্যারালাল সেকশন। ১৯৬২ সালে এটি শুরু হয়। যেকোনো চলচ্চিত্রকারের প্রথম ও দ্বিতীয় ছবিটি সাধারণত এখানেই দেখানো হয়। প্রতিবছর সাতটি ফিচার ফিল্ম ও সাতটি শর্টফিল্ম প্রদর্শিত হয় এই শাখায়। আলেহান্দ্রো গঞ্জালেস ইনারিতু ও ওং কার-ওয়াইয়ের মতো চলচ্চিত্রকারদের ছবিও এখানেই দেখানো হয়েছে।
১৯৬৯ সালে যাত্রা শুরু করে ডিরেক্টরস ফোর্টনাইট। মূল ধারার বাইরের চলচ্চিত্রকারদের জন্য শাখাটি গুরুত্বপূর্ণ। বাংলাদেশের নির্মাতা তারেক মাসুদের মাটির ময়না ছবিটি এখানেই দেখানো হয়েছিল। এ ছাড়া জর্জ লুকাস, মার্টিন স্করসেজি, জিম জারমাশ ও কেন লোচের মতো খ্যাতিমান চলচ্চিত্রকারদের সিনেমাও এখানেই দেখানো হয়।সম্প্রতি কান চলচ্চিত্র উৎসবের আয়োজকদের পক্ষ থেকে জানানো হয়েছে, করোনাভাইরাসের প্রাদুর্ভাবের কারণে এবারের উৎসবটি তার নিজস্ব ঢঙে করা যাচ্ছে না। অন্য কোনোভাবে করা যায় কি না, সে বিষয়ে ভাবছে তারা। মার্চের মাঝামাঝি সময়ে আয়োজকদের পক্ষ থেকে জানানো হয়েছিল, গোটা বিশ্বে করোনা–আতঙ্ক। এমন পরিস্থিতিতে ১২ থেকে ২৩ মে অনুষ্ঠেয় কান চলচ্চিত্র উৎসবের আয়োজন করা যাচ্ছে না। এটি জুন মাসের শেষ বা জুলাই মাসের গোড়ার দিকে আয়োজন করা হতে পারে।
কিন্তু পরিস্থিতি এখনো অস্বাভাবিক। ফ্রান্সে আক্রান্ত ব্যক্তির সংখ্যা ক্রমেই বাড়ছে। তাই ১১ মে পর্যন্ত বেড়েছে লকডাউনের মেয়াদ। সে কারণে এক বিবৃতিতে উৎসব কর্তৃপক্ষ বলেছে, প্রতিবছর কান আন্তর্জাতিক চলচ্চিত্র উৎসব যেভাবে অনুষ্ঠিত হয়, এ বছর সেভাবে করা সম্ভব নয়। অন্য কোনো উপায়ে ‘কান-২০২০’ আয়োজনের কথা ভাবা হচ্ছে।
প্যারালাল সেকশন বাদ হওয়ায় কমে গেছে উৎসবটির পরিসর। তবে কি কান কর্তৃপক্ষ অনলাইনেই উৎসব করার কথা ভাবছে? তা অবশ্য পরিষ্কার জানা যায়নি। যদিও আরেক সম্মানজনক চলচ্চিত্র উৎসব ট্রিবেকা ফিল্ম ফেস্টিভ্যাল অনলাইনেই আয়োজন করার ঘোষণা দিয়েছে কর্তৃপক্ষ। সূত্র: বিবিসি, ফোর্বস, ডেডলাইন





",https://www.prothomalo.com/bangladesh/article/1651296,"
১৭ এপ্রিল ২০২০, ০৮:০২

							আপডেট:
১৭ এপ্রিল ২০২০, ০৮:০২",Real
"ত্রাণ চুরি করছেন, একটু শুনুন","

করোনা ভাইরাসে দিশেহারা বিশ্ববাসী। বিশ্বের ১৮৫ দেশে এ ভাইরাস হানা দিয়েছে। বাংলাদেশেও করোনা ভাইরাসে আক্রান্তের সংখ্যা ও মৃত্যুর সংখ্যা দিনে দিনে বৃদ্ধি পাচ্ছে। করোনা থেকে মুক্তির জন্য এদেশের সরকার বিভিন্ন ধরনের পদক্ষেপ নিয়েছে। সাধারণ ছুটি ও জনসমাগম অনির্দিষ্টকালের জন্য বন্ধ ষোষণা করেছে সরকার।
করোনার কারণে সবচেয়ে বেশি সমস্যায় পড়েছে নিম্নআয়ের মানুষ বা যারা দিন আনে দিন খায়। বিশেষ করে গাড়িচালক, চায়ের দোকানদার, ফুটপাতের হকার, কৃষক-শ্রমিক, কুলি, মজুর, পোশাক কারখানার কর্মী, মিল -কারখানার কর্মী, ক্ষুদ্র ব্যবসায়ী ও এমনকি কিছু কিছু মধ্যবিত্ত পরিবারও জীবনধারণে হিমশিম খাচ্ছে।
নিম্নআয়ের মানুষদের কথা বিবেচনা করে সরকার খাদ্যবান্ধব কর্মসূচি ও ওএমএসে ১০ টাকা কেজি দরে চাল, ত্রাণ, কাবিখাসহ ইত্যাদি বিভিন্ন ধরনের অনুদান দেওয়া শুরু করেছে। সরকার পর্যাপ্ত পরিমাণ অনুদান দিলে কি হবে। এসব অনুদান যারা সঠিক মানুষের কাছে যাচ্ছে তো।কারণ সরকারের ত্রাণ চুরি করতে গিয়ে কিছু জনপ্রতিনিধি ও সরকারি কর্মকর্তা ধরা পড়ছেন। কয়েকজন বহিস্কারও হয়েছেন।
এখন কথা হচ্ছে আপনি কেমন প্রকৃতির মানুষ? আপনার দেশে মহামারী করোনার ফলে দরিদ্র মানুষগুলো আয় রোজগার করতে পারছেন না। সরকারি ত্রাণ যা পাবেন তা যদি আপনি স্থানীয় জনপ্রতিনিধি হয়ে গ্রাস করেন তাহলে আপনার বিবেক কোথায় গিয়ে দাঁড়ালো একটু নিজেকে প্রশ্ন করুন। আমি মনে করি আপনি মানুষ না, মানুষরূপী হায়েনা। আপনার পাশের দরিদ্র প্রতিবেশী বা এমনকি আপনার দূর সম্পর্কের আত্নীয় ও হতে পারেন। তারা খাবারের অভাবে অনাহারে দিন কাটাচ্ছেন আর আপনি তাদের অনাহারের সুযোগ কাজে লাগিয়ে অঢেল সম্পত্তির মালিক হওয়ার জন্য ব্যস্ত হয়ে পড়েছেন। আপনার হৃদয় কি এসব অসহায় নির্যাতিত, নিষ্পেষিত হতদরিদ্র মানুষদের সীমাহীন দুঃখকষ্টে একটুও কাঁদে না। কারও চালের অভাবে চুলায় আগুন জলছে না কিংবা না খেয়ে থাকে আর আপনি তাদের প্রাপ্য সরকারি চাল আত্মসাৎ করে তাদের বঞ্চিত করে রাতারাতি ধনাঢ্য ব্যক্তি হতে চান। আপনার লোভ সামলান।
ধিক্কার জানাই আপনাদের। মনে রাখবেন এই করোনার ভয়ে পৃথিবীর সমস্ত ব্যক্তি এমনকি রাজা-বাদশা, মহারাজা, প্রধানমন্ত্রী, রাষ্ট্রপতি, ধনী-গরীব, জাতি, ধর্ম, বর্ণ নির্বিশেষে সব মানুষ ভীষন ভয়ে দিন কাটাচ্ছেন। এ সুন্দর পৃথিবী ছেড়ে কেউ বিদায় নিতে চায় না। যার ফলে এই মহামারী করোনার ভয়ে বিশ্বের প্রায় রাষ্ট্র সর্বোচ্চ সতর্কতা অবলম্বন করেছে, জনগণকে সচেতন করেছে ও আন্তর্জাতিক যোগাযোগ বন্ধ করেছে ।  যেখানে করোনার ভয়ে বিশ্বনেতারা আতঙ্কিত আর আপনি তো সামান্য। সুযোগ পেয়েছেন আর রাতারাতি ধনী হওয়ার জন্য অনাহারীর ধন সম্পদ গ্রাস করার জন্য আদা জল খেয়ে লেগেছেন।আচ্ছা, বলুন অবৈধভাবে অর্জিত অর্থ-সম্পদ আপনি কি ভোগ করতে পারবেন। এর কি কোন গ্যারান্টি দিতে পারেন ।
অবশ্যই পারবেন না। কারণ যার জন্ম আছে তাকে মৃত্যুবরণ করতে হবেই। এ নশ্বর পৃথিবী ছেড়ে সকলকে একদিন না একদিন ভিন্ন জগতে বিদায় নিতে হবেই। তাহলে ক্ষুধার জ্বালায় হাজারো ক্রন্দনরত শিশু ও অনাহারী মানুষের চোখের জল কি আপনার হৃদয়কে একটুও ব্যথিত করতে পারে নি। মনে রাখবেন চলে গেলে পৃথিবী ছেড়ে শুধু সেই ব্যক্তিই যাবে। পড়ে থাকবে অবৈধ বা বৈধভাবে উপার্জিত সব সম্পদ। সেজন্য আমরা মানবিক বিষয় বিবেচনা করে একে অপরের পাশে দাঁড়াতে পারি এই সর্বগ্রাসী ভয়াল করোনায় অনাহারে দিনকাটানো হতাশাগ্রস্ত ক্ষুধার্ত ব্যক্তিদের পাশে।
শুধু আপনি নন বরং এদেশে অসাধু উপায়ে বা বৈধ উপায়ে উপার্জিত অর্থ- সম্পদের মালিকসহ প্রত্যেকটি মানুষের মানবিক বিবেক জাগ্রত হোক। আসুন সকলে মিলে মানবিক বিষয় বিবেচনা করে হতদরিদ্র অসহায় অসংখ্য ক্ষুধার্ত ব্যক্তিদের পাশে খাদ্যসামগ্রী নিয়ে দাঁড়াই। আর আপনি জনপ্রতিনিধি হয়ে সুযোগ পেয়ে অসহায় মানুষদের জন্য দেওয়া সরকারি অনুদান ভোগ না করে তাদের সুশৃঙ্খলভাবে বণ্টন করে দিন।
আসুন, জাগ্রত করি আমাদের মনুষ্যত্ব, আমাদের মানবিক বিবেক।


",https://www.prothomalo.com/bangladesh/article/1651295,"
১৭ এপ্রিল ২০২০, ০০:০৫

							আপডেট:
১৭ এপ্রিল ২০২০, ০১:৪৪",Real
করোনা ঠেকছে অস্ট্রেলিয়ায়,"

অস্ট্রেলিয়ায় করোনাভাইরাস যেভাবে বেড়েছিল, সেভাবে-ই কমছে। সংক্রমণের মাত্রারেখা নিচে নামছে একদম মাথা নিচু করে। বৃহস্পতিবার অস্ট্রেলিয়াজুড়ে সংক্রমণের সংখ্যা ২১-এ এসে ঠেকেছে। কয়েক দিন ধরে নতুন করে রোজ শনাক্তের সংখ্যা ৫০ জনেরও কম। তাই অস্ট্রেলিয়ার প্রধানমন্ত্রী স্কট মরিসনের মুখে হাসি না ফুটলেও আত্মবিশ্বাস ফুটেছে।
প্রধানমন্ত্রী স্কট মরিসন বলেন, ‘করোনাভাইরাস দমন করতে অস্ট্রেলিয়া তুলনামূলকভাবে ভালো করছে। শনাক্তকরণে রয়েছে বিশ্ব নেতৃত্বে।’
দেশটিতে বৃহস্পতিবার পর্যন্ত করোনাভাইরাস আক্রান্তের শনাক্তকরণ পরীক্ষা হয়েছে ৩ লাখ ৮০ হাজার। এর ৯৮ শতাংশের বেশি নেগেটিভ। এ কারণে এ কয়েক দিনেই অস্ট্রেলিয়ার চিত্র পাল্টে গেছে। সারা বিশ্বে যখন গরম বাড়ে, তখন অস্ট্রেলিয়ায় বাড়ে শীত। কিন্তু এই শীত যেন হাওয়ায় মিশে গেছে। করোনার প্রভাব কমায়, হঠাৎই যেন বসন্তের দোলা লেগেছে অস্ট্রেলিয়াজুড়ে। দিগন্ত চরিয়ে বেড়ানো মানুষগুলো দিনের পর দিন ঘরবন্দী থেকে বেরিয়ে আসতে চাইছে এখন। কিন্তু রাষ্ট্রযন্ত্র সেই মুক্তি এখনই দিচ্ছে না। হিসাব কষছে তার সক্ষমতার।
অস্ট্রেলিয়ার প্রধান চিকিৎসা কর্মকর্তা ব্রেন্ডন মারফি বলেন, ‘যদি আমরা সামাজিক দূরত্ব ব্যবস্থাগুলো এখনই শিথিল করি, যা এখন কমিউনিটি সংক্রমণ বন্ধ বা হ্রাস করছে। তবে তা বেড়ে আরও বড় আকারে প্রাদুর্ভাব দেখা দিতে পারে।’ব্রেন্ডন মারফি বলেন, ‘আমরা শিথিলকরণে তখনই যেতে পারব, যখন আমাদের জনস্বাস্থ্যব্যবস্থা সুন্দরভাবে কার্যোপযোগী থাকবে। কোনো প্রাদুর্ভাবের আভাস পেলেই তড়িৎ ব্যবস্থা নিতে পারব।’ ফলে বৃহস্পতিবার অস্ট্রেলিয়ার মন্ত্রিসভার বৈঠকে সিদ্ধান্ত হয়েছে সামাজিক দূরত্বের কড়াকড়ি চলবে কমপক্ষে আরও ৪ সপ্তাহ।এদিকে, বৃহস্পতিবার পর্যন্ত মোট শনাক্তের সংখ্যা ৬ হাজার ৪৬৪ জন। এর মধ্যে ৬৩ জনের মৃত্যু হয়েছে বলে নিশ্চিত করেছে দেশটির স্বাস্থ্য অধিদপ্তর। অন্যদিকে, এ পর্যন্ত সুস্থ হয়ে বাড়ি ফিরেছেন শনাক্তের অর্ধেকেরও বেশি, ৩ হাজার ৭৩৭ জন। আর বাংলাদেশিদের জন্য সুখবর হচ্ছে, অস্ট্রেলিয়াতে অবস্থানরত ৫০ থেকে ৬০ হাজার বাংলাদেশির মধ্যে এখন পর্যন্ত কেউ করোনাভাইরাসে আক্রান্ত হয়েছেন বলে জানা যায়নি।কিন্তু এত ইতিবাচক খবরের মধ্যেও বিতর্ক ছাড়ছে না রুবি প্রিন্সেস নামের প্রমোদতরিটির। ওই এক প্রমোদতরি থেকে দেশটিতে সংক্রমণ ছড়িয়েছে ৬০০ জনের মতো এবং এই মহামারিতে অস্ট্রেলিয়াতে যত মানুষ মৃত্যুবরণ করেছেন, তাঁদের ১৮ জনই ওই প্রমোদতরির যাত্রী। এখন নিষেধাজ্ঞা সত্ত্বেও কীভাবে পরীক্ষা ছাড়া যাত্রীরা কমিউনিটিতে ছড়িয়ে পড়ল, তা তদন্ত করছে অস্ট্রেলিয়ার নিউ সাউথ ওয়েলস রাজ্যের পুলিশ। কারও দোষ পেলে শাস্তি হবে নির্ঘাত।
এদিকে, অস্ট্রেলিয়ায় শীত শুরু হয়ে গেছে। জেঁকে বসবে কয়েক দিনের মধ্যেই। সরকার চিন্তিত সামনের এই শীতকে নিয়ে। কারণ, প্রতিবছর অস্ট্রেলিয়ায় এই শীতে ইনফ্লুয়েঞ্জা বা ফ্লুতে আক্রান্ত হয় হাজার হাজার মানুষ। মৃত্যুবরণ করে হাজারখানেক। তাই এই ফ্লু এবং করোনাভাইরাস যেন একসঙ্গে না লেগে যায়, সেদিকে কঠোর নজর রাখছে সরকার। ফলে, এবার দ্রুত সবাইকে ফ্লুর টিকা গ্রহণের পরামর্শ দিয়েছে দেশটির স্বাস্থ্য বিভাগ। সুতরাং বোঝাই যাচ্ছে, অস্ট্রেলিয়া সরকারের সকল দৃষ্টি এখন মহামারি থেকে আগে পরিত্রাণ পাওয়া।
সবকিছু মিলে এখন অস্ট্রেলিয়া তাদের চিকিৎসা কর্মকর্তাদের বেঁধে দেওয়া পথনির্দেশনা মেনেই চলছে। ব্রেন্ডন মারফি যেমন এই সপ্তাহের প্রথম দিকে বলেছিলেন, ‘আমরা জানি না এই ভাইরাসের প্রতিষেধক কখন আসবে। ল্যাবগুলোতে দিনরাত কাজ করা দেখে মনে হচ্ছিল অলৌকিকভাবে তাড়াতাড়ি কোনো কিছু খুঁজে পাওয়া যাবে। কিন্তু এখন সে রকমটি মনে হচ্ছে না। ফলে, আপাতত বিকল্প হচ্ছে সামাজিক দূরত্ব বজায় রেখে ভাইরাসটিকে নির্মূল করার চেষ্টা এবং তারপর এর সঙ্গে বাঁচতে শেখা যতটুকু সম্ভব।’


",https://www.prothomalo.com/bangladesh/article/1651294,"
১৭ এপ্রিল ২০২০, ০০:০১

							আপডেট:
১৭ এপ্রিল ২০২০, ০৮:৪৪",Real
কোয়ারেন্টিনের দিনগুলো এবং খাদ্যনিরাপত্তার ডায়েরি,"

প্রকৃতি আমাদের এই জেনারেশনকে বঞ্চিত করেনি। এবার আমাদের সামনে অনেক কিছু দেখার আছে। করোনাভাইরাসের সংকটে আমি রুটি বানানো শিখে গেছি। এ দেশের চাল হয় না, আমাদের দেশগুলো থেকেই আসে চাল, ডাল। যেহেতু যোগাযোগ বন্ধ, তাই চালের সংকট, রুটির আটাই ভরসা। ভারতের চাল, মসলা, কাঁচা মরিচ এখন আর নিয়মিত আসছে না। স্টুটগার্টের ইন্ডিয়ান দোকানে শুনেছি একজন করোনা রোগী পাওয়া গিয়েছিল, তাই দোকান লকডাউন।
লন্ডনে এখনই খাবারের দাম তিন চার পাঁচ গুণ বেড়ে গেছে। আমাদের এখানে ভারতের সঙ্গে যোগাযোগ বন্ধ বলে বাজারে চাল আর কাঁচা মরিচের সংকট। জার্মানিতে যদিও বাজারে লোকাল খাবার আছে এখনো প্রচুর, তাই দাম বাড়েনি। কিন্তু এখানে ফলমূল যেমন কলা, শাকসবজি আসে স্পেন, দক্ষিণ আমেরিকা থেকে। স্পেনের যে অবস্থা, এরপর শাকসবজি আর খাবার কত দিন আসবে, সেটাই প্রশ্ন! মাঝেমধ্যে দু-একটা চালান যা আসে, সেটা আবার সময়মতো না গেলে আর পাওয়া যায় না। আমাদের এখানে পরিবেশবাদীদের ক্যাম্পেইন ছিল; Eat regional, eat local. কেননা অনেক দূর-দূরান্ত থেকে পৃথিবীর একেক প্রান্ত থেকে খাবার আনতে অনেক কার্বন বা গ্রিনহাউস গ্যাস নিঃসরণ ঘটে। সেটাও করোনাভাইরাস-পরবর্তী সময়ে মানুষের ভাবতে হবে আবার।
জার্মানিতে একটা নিউজ দেখলাম করোনাভাইরাস-পরবর্তী সময়ে এরা গাড়ি নয় বরং কৃষিতে মনোযোগ দিতে চায়।
হ‌ুমায়ূন আহমেদের ‌‘অয়োময়’ নাটকে মহামারির দৃশ্য দেখেছিলাম। গুটিবসন্তের ভাইরাসকে ডাকা হতো শীতলাদেবী, যে বাড়িতে শীতলাদেবী ঢোকে, সে বাড়ি ছারখার করে দিয়ে যায়। ইতালির পর নিউইয়র্কে এখন শীতলাদেবীর অবস্থান। নিউইয়র্ক আর ইতালিতে পরিচিত যারা আছে, এদের মনের অবস্থা আর পরিবারের অবস্থা কেমন, সহজেই অনুমান করা যায়। নিউজগুলো দেখে দূর থেকেই রাতে ঘুম আসে না। এ জন্য মোবাইল ফেসবুক নিউজ সব মাঝেমধ্যে বন্ধ থাকে। শীতলাদেবীর প্রস্থান-পরবর্তী সংকট পৃথিবীর মানুষ কীভাবে সামাল দেবে, জানি না।
ইংল্যান্ড তাজা খাবার, ফলমূল, শাকসবজির জন্য আশপাশের দেশগুলোর ওপর নির্ভরশীল। স্পেন, ইতালির করোনার ভগ্নদশার প্রভাবে ইংল্যান্ডের বাজারে খাবারের দাম ঊর্ধ্বমুখী। আর বাকিদের অতিরিক্ত কেনাকাটার জন্য বাজারের তাক খালি। লন্ডনে প্রাইমারি স্কুলের একজন বান্ধবী থাকে, সে ‘আমি কেমন আছি জানতে খোঁজ করেছিল, বলেছিল ওদের খাবার নেই বাজারে।’ কিছুদিন পর আমি খোঁজ নিলাম খাবার পেয়েছে কি না জানতে, উত্তর এল, ‘তার ভাই আইসিইউতে করোনাভাইরাসে আক্রান্ত।’
ইতিমধ্যে চাকরির ছাঁটাই শুরু হয়ে গেছে। আশপাশের দুজনের চাকরি চলে গেছে। সকালে একটা জার্মান ফ্রেন্ড কল দিয়ে বলল চাকরি চলে গেছে। ওদের অফিসে শতভাগ ছাঁটাই মানে অফিস আর চলবে না। আগামী দুই বছর এ রকম অর্থনৈতিক মন্দা থাকবে, আরও বেশিও হতে পারে। সে তার দাদির কাছে দ্বিতীয় বিশ্বযুদ্ধের পরের অর্থনৈতিক মন্দার গল্প শুনেছে। সেই গল্প বলল, আমিও সেসব গল্প শুনেছি আমার এক জার্মান শিক্ষকের মুখে। তখন তিনি শুধু আটা সেদ্ধ করে বাচ্চাদের খেতে দিয়েছেন। ইউরোপের যুদ্ধবিধ্বস্ত মন্দা অর্থনীতিতে, খাবারের তীব্র সংকটে আমেরিকা তখন প্রথম মোড়ল হিসেবে আবির্ভূত হয় (জেনেটিক্যালি মডিফাইড গম) খাদ্য নিয়ে। এবার হয়তো আমেরিকার নিজেকে রক্ষা করতে হলে অন্য দেশের সাহায্য দরকার।
ইউরোপের আগে কোনো দিন কেউ এ রকম ইস্টার দেখেনি। এখন হয়তো অনেক লাক্সারি প্রজেক্ট বাতিল হয়ে যাবে, মিলিয়নিয়াররা দায়গ্রস্ত হবে, স্কলারশিপের ফান্ড কমে যাবে প্রথম ধাক্কায়। কিন্তু ভাইরাস ইমুউনিটি নিয়ে গবেষণার ফান্ড শুরু হয়ে গেছে।
এরা উন্নত দেশ, এদের অনেক রকম ফান্ড আছে, পরিকল্পনা আছে, বেকার ভাতা আছে, অবশ্য যদিও সেটা তাদের নাগরিকদের জন্য। গতকাল (১০ এপ্রিল) একজন পাকিস্তানি মেয়ে এসেছিল, কোনো টাকা নেই। বাংলাদেশের জার্মান অ্যালামনাই গ্রুপে অনেক অ্যাপ্লিকেশন এসেছে ফান্ডের জন্য, লেখা ছিল কারও কারও দু-এক সপ্তাহের বেশি খাবারের টাকা নেই।
কিন্তু বাংলাদেশ কি সব পরিস্থিতি সামাল দিতে পারবে?
ব্যবসায়ীদের হাজার কোটি টাকা লোকসান হতে যাচ্ছে! পোশাক কারখানার শত শত অর্ডার বাতিল হয়ে গেছে, যাচ্ছে, যাবে। অনেকে আর চাকরি ফেরত পাবে না, চাকরি হারাবে।
বাংলাদেশ ২০১৭-এর বন্যা-পরবর্তী চালের বাজার পরিস্থিতিই সামাল দিতে পারেনি, বন্যায় চালের দাম বেড়েছিল। ২০১৯-এ পেঁয়াজের সংকট এবং পেঁয়াজের দাম নিয়েও তো প্রচণ্ড অব্যবস্থাপনা দেখা গেছে। এখন যদি মাঠের ধান না কাটা যায়, কিছুদিন পর বন্যা আসবে, পানিতে এমনিতেই সব তলিয়ে যাবে। খামারিদের গরু, ছাগল, হাঁস-মুরগির খাবারের চালান বন্ধ। বেশি দামে খাবার কিনলেও পশুর খাবারের সংকট, সুতরাং মাছ-মাংসের বাজারেও দাম বাড়বে অচিরেই। গরুর দুধ নিয়ে গ্রামের কৃষক বিপাকে, শহরে চালান বন্ধ।স্বাভাবিক অবস্থাতেই সরকার পলিসির ব্যর্থতার কারণে খাবারের বাজার সামাল দিতে পারে না। সঙ্গে এখন যোগ হয়েছে বাংলাদেশের করোনা।
যেই করোনাভাইরাস শুরুতে বিমানবন্দর থেকে নিয়ন্ত্রণ করা যেত, সেটা তাদের বাধ্য করা যেত, কিন্তু সঠিক সময়ে সঠিক পলিসির অভাবে এখন সরকার পরিস্থিতি লেজেগোবরে করে ফেলেছে।
কত দিন এই লকডাউনে মানুষ থাকতে পারবে!
যাদের এখনো অনেক লোভ, দুস্থ ভাতার টাকা লুটপাট করে গোডাউন ভরছে, দুর্নীতির অনেক টাকা! এরা কি জানে যে প্রথম ধাক্কায় অর্থনৈতিক মন্দার প্রভাব দিনমজুর, কৃষক, শ্রমিকদের ওপর গেলেও সেটার প্রভাব অল্পদিনের ভেতরেই শহরেও আসবে। কৃষক-শ্রমিকেরা না খেয়ে মরে গেলে কে শহরের লুটেরাদের প্লেটে খাবার এনে দেবে? শহরে তো কোনো ধানখেত নেই, ফসল নেই, ডিম- দুধ নেই, শাকসবজি নেই, মানুষ কী খাবে? মানুষ কি টাকা খেতে পারবে?
বাংলাদেশের খাদ্য নিরাপত্তার জন্য কি যথেষ্ট প্রস্তুতি নেওয়া আছে!
এবারে যখন অনেক ধানের ফলন হয়েছিল, তখন অভিমানে অনেক কৃষক ফসল আগুনে পুড়িয়ে দিয়েছিলেন, কারণ বাজারে কম দাম ছিল, সেটাও মজুতদারদের একচেটিয়া বাজার দখলের কারণে। তখন সরকারের পলিসির ব্যর্থতায় বাজারে কৃষক ন্যায্যমূল্য পাননি, ফলে অনেক কৃষক ধান চাষ ছেড়ে দিয়ে রিকশা চালাতে ঢাকায় এসেছিলেন।
একজন রিকশাওয়ালার পিঠে লেখা দেখেছিলাম,
‘করব না আর ধানের চাষ,
দেখব তোরা কী খাস!
একদিন হয়তো আবার ভোর হবে, হয়তো সেদিন পৃথিবী থেকে করোনা বিদায় নেবে। সেদিন একটা নতুন পৃথিবী হবে। সেই পৃথিবীতে মানুষ হয়তো অনেক বদলে যাবে, একটা নতুন সকাল হয়তো হবে আবার!
সেই ভোরের অপেক্ষায়!
১১ এপ্রিল ২০২০, জার্মানি


",https://www.prothomalo.com/bangladesh/article/1651292,"
১৭ এপ্রিল ২০২০, ১২:০০

							আপডেট:
১৭ এপ্রিল ২০২০, ১২:১৪",Real
"ইউনাইটেড তাঁকে চেয়েছিল, বুলেট সব শেষ করে দিল","


২০১০ বিশ্বকাপে প্যারাগুয়ের হয়ে খেলার কথা ছিল তাঁর। কিন্তু ঘাতকের এক বুলেট থামিয়ে দিয়েছে তাঁর ক্যারিয়ার।
এক সেকেন্ডেই যে সব শেষ হয়ে যেতে পারে, ফুটবলাররা তা খুব ভালোই জানেন। অনেক আশার ঝলক দেখানো ক্যারিয়ারের সমাপ্তি টেনে দিতে পারে প্রতিপক্ষের কোনো কড়া ট্যাকল। দেখা গেল, হয়তো বা লিগামেন্ট ছিড়ে গেল, বা অ্যাঙ্কেলের একটা চোট ক্যারিয়ারের গ্রাফটাতে এঁকে দিল নিম্নগামী রেখা।
কিন্তু প্যারাগুয়ের সাবেক ফরোয়ার্ড সালভাদর কাবানিয়াসের ক্ষেত্রে এসব কিছু নয়, ক্যারিয়ারের শেষ টেনে দিয়েছে একটা বুলেটই। মেক্সিকো সিটির এক বারে তাঁর মাথায় বিঁধে যাওয়া আততায়ীর সেই গুলি যে জীবনের শেষই যে টেনে দেয়নি, যমে-মানুষে টানাটানির পর যে বেঁচে ফিরেছেন, সে-ই হয়তো অনেক।
২০১০ সালের কথা। দক্ষিণ আমেরিকার ফুটবলে তখন কাবানিয়াস বড় নাম। অন্য অনেক দক্ষিণ আমেরিকান তারকার মতো অবশ্য অল্প বয়সেই দ্যুতি ছড়িয়ে ইউরোপের কোনো ক্লাবে আসা হয়নি তাঁর। কাবানিয়াস বরং ছিলেন ফুটবলের ভাষায় যাঁদের বলা হয় ‘লেইট ব্লুমার’, তেমন একজন—একটু বেশি বয়সে এসে আলো ছড়ানো শুরু হয় তাঁর। নিজ শহর ইতাউগাতে ‘টুয়েলভ দে অক্তোবর’ ক্লাবের হয়ে ১৯৯৮ সালে ১৮ বছর বয়সে শুরু পেশাদার ক্যারিয়ারে কাবানিয়াস দ্যুতি ছড়াতে শুরু করেন তিন বছর পর, চিলির ক্লাব অদাক্স ইতালিয়ানোতে এসে। সেখানে ৫৩ ম্যাচে ২৯ গোল তাঁকে দুবছর পর নিয়ে যায় মেক্সিকোর হুগারেস দে শিয়াপাসে। সেখানে ১০৬ ম্যাচে কাবানিয়াসের গোল ৬১টি।
এমন পারফরম্যান্সের ফল? ২০০৩ সালেই প্যারাগুয়ে দলে ডাক পান কাবানিয়াস। যদিও শুরুর দিকে রকে সান্তা ক্রুস, নেলসন কেভাসদের দাপটে জাতীয় দলে তেমন খেলার সুযোগ পাননি। ২০০৬ বিশ্বকাপে প্রথম রাউন্ডেই বাদ পড়া প্যারাগুয়ের প্রতিটি ম্যাচে কাবানিয়াস বসে ছিলেন বেঞ্চেই।
কিন্তু জার্মানি থেকে আসার পর কিছু একটা যেন পেয়ে বসে কাবানিয়াসকে। ২৫ বছর বয়সে এসে আরও জ্বলে ওঠা তাঁর, যেন গতিতে চলতে থাকা কোনো গাড়ির একটা গিয়ার বাড়িয়ে দেওয়ার মতো। হুগারেস ছেড়ে সেই গ্রীষ্মেই মেক্সিকোর দুঁদে ক্লাব আমেরিকায় যান কাবানিয়াস, প্রথম মৌসুমেই করেন ২৯ গোল। সব মিলিয়ে সেখানে চার বছরে ১১৫ ম্যাচে কাবানিয়াসের গোল ছিল ৯৬টি! ২০০৭ ও ২০০৮—দুই মৌসুমেই দক্ষিণ আমেরিকার ক্লাব শ্রেষ্ঠত্বসূচক টুর্নামেন্ট কোপা লিবার্তাদোরেসের সর্বোচ্চ গোলদাতা ছিলেন কাবানিয়াস। ২০০৭ সালে জেতেন দক্ষিণ আমেরিকান বর্ষসেরা ফুটবলারের পুরস্কারও। যে পুরস্কার এক সময় উঠেছিল পেলে, জিকো, ডিয়েগো ম্যারাডোনা, মারিও কেম্পেস, সক্রেটিসের মতো কিংবদন্তিদের হাতে!
শুধু ক্লাব আমেরিকাই কেন, জাতীয় দলেও কাবানিয়াস কম যাননি! ২০০৬ বিশ্বকাপের আগে যেখানে ১৪ ম্যাচে প্যারাগুয়ের জার্সিতে করেছিলেন ১ গোল, শুধু ২০০৭ কোপা আমেরিকায় সেই কাবানিয়াস করলেন ৩ গোল। ২০১০ বিশ্বকাপের বাছাইপর্বে তাঁর ৬ গোলে জেরার্দো মার্তিনোর অধীন প্যারাগুয়ে দক্ষিণ আমেরিকার দশ দলের মধ্যে তৃতীয় হয়ে যায় বিশ্বকাপে। আর্জেন্টিনা, উরুগুয়ে ও কলম্বিয়া সেবার বাছাইপর্বে ছিল প্যারাগুয়ের পেছনে!
পেটানো শরীর আর মাঠে দাপুটে চলাফেরার কারণে ‘এল মারিসকাল’ বা দ্য অ্যাডমিরাল নাম পাওয়া স্ট্রাইকার সে সময় ইউরোপে খেলারও প্রস্তাব পেয়েছিলেন। কিন্তু ফিরিয়ে দেন। ‘সে সময় ম্যানচেস্টার ইউনাইটেড বা আরেকটি বড় ক্লাবে যোগ দেওয়ার ব্যাপারে ১৭ লাখ ডলারের সমঝোতাও প্রায় হয়ে গিয়েছিল আমার’—২০১৪ সালে এবিসি কালার চ্যানেলে বলেছিলেন কাবানিয়াস। কিন্তু যাননি কেন? ‘কিন্তু ক্লাব আমেরিকা আমার বেতন দ্বিগুণ করে দেয়। আকাপুলকো ও কানকুনে আমাকে দুটি অ্যাপার্টমেন্টও দিয়েছিল, যাতে আমি ক্লাবে থাকি’—কাবানিয়াসের সরল স্বীকারোক্তি।
কিন্তু ২০১০ সালের জানুয়ারিতে তাঁর মসৃণ গতিতে চলতে থাকা জীবনে এল সেই ভয়াল রাত। ২৫ জানুয়ারি। স্ত্রীকে মেক্সিকো সিটির এক জাঁকজমকপূর্ণ বারে গিয়েছিলেন কাবানিয়াস। সেখানে একজনের সঙ্গে কিছু একটা নিয়ে ঝগড়া লেগে গেল তাঁর। কিছুক্ষণ পর কাবানিয়াস বারের টয়লেটে যেতেই ‘ধুম’ আওয়াজ! গুলিটা লাগে কাবানিয়াসের মাথায়।
তাঁর ওপর হামলার খবরে মেক্সিকো ও দক্ষিণ আমেরিকার ফুটবলই আঁতকে ওঠে। দশদিন কোমায় ছিলেন কাবানিয়াস। মৃত্যুর দুয়ার থেকে ফিরে চার মাস ধরে যন্ত্রণাদায়ক চিকিৎসা শেষ করে ফেরেন প্যারাগুয়েতে। আজও তাঁর খুলিতে বুলেটের দাগটা আছে।
কিন্তু তাঁর ক্যারিয়ার সেই যে থমকে গেছে, আর ফিরতে পারেননি কাবানিয়াস। সেরে ওঠার পর প্রথমদিকে আবার ফুটবলে ফেরার ব্যাপারে বেশ জোর গলা ছিল কাবানিয়াসের। ২০১১ সালের শুরুর দিকে আসুনসিওনের দল লিবের্তাদে অনুশীলনও শুরু করেন। কিন্তু দ্রুতই এটা পরিষ্কার হয়ে যায় যে, শীর্ষ স্তরে খেলার দম আর নেই কাবানিয়াসের। বুলেটটা শুধু তাঁর খুলিতে দাগই ফেলে যায়নি, তাঁর ক্যারিয়ারও শেষ করে দিয়েছে।
পরের বছর তাঁর প্রথম ক্লাব টুয়েলভ দে অক্তোবরে নায়কের সম্মান নিয়ে ফেরেন, ক্লাবটা তখন প্যারাগুয়ের ফুটবলের তৃতীয় স্তরে খেলে। ক্লাবটাকে সেই মৌসুমে দ্বিতীয় স্তরে উঠিয়ে আনায় কাবানিয়াসের দারুণ অবদান ছিল বটে, কিন্তু টিকতে পারেননি বেশিদিন। ২০১৪ সালে আরেকবার ব্রাজিলের চতুর্থ স্তরের দল তানাবিতে গিয়ে ক্যারিয়ারটা গোছানোর চেষ্টা করেছিলেন কাবানিয়াস। এক মাসের বেশি টেকেননি। বুঝতে পারেন, সতীর্থদের সঙ্গে আর তাল মেলাতে পারছেন না। কাবানিয়াস ফিরে যান নিজ শহর ইতাগায়, কাজ শুরু করেন নিজেদের পরিবারের বেকারি ব্যবসায়। ‘এই যে, জীবনটা আবার গুছিয়ে নেওয়ার চেষ্টা করছি। সবকিছু হারানোর পরও আমার নিজের ওপর বিশ্বাস এখনো টলে যায়নি’—২০১৪ সালে এএফপিকে বলেছিলেন কাবানিয়াস।
ওই ঘটনার কিছু পর তাঁর সঙ্গিনীও ছেড়ে যান তাঁকে, আর্থিক কিছু ঝামেলায়ও পড়েন কাবানিয়াস। ২০১০ বিশ্বকাপে প্যারাগুয়ের হয়ে খেলাও হয়নি। তাঁর স্বাস্থ্য, তাঁর জীবিকা, তাঁর আর্থিক স্বচ্ছলতা...সবই কেড়ে নিয়েছে ওই বুলেট। এখন আবার কোচিংয়ে নেমেছেন কাবানিয়াস। মেক্সিকোতে কিছুদিন কোচিং করিয়ে এখন প্যারাগুয়েতে ফেরা বর্তমানে ৩৯ বছর বয়সী কাবানিয়াস নাকি তাঁর ঘাতককে ক্ষমাও করে দিয়েছেন। ‘ক্ষমা মন থেকে আসে। যে আমাকে কষ্ট দিয়েছে, তাঁকে আমি ক্ষমা করে দিয়েছি। এতে অন্তত মানসিক শান্তি পাচ্ছি। আমাকে দ্বিতীয় সুযোগ দেওয়ায় আমি শুধু ঈশ্বরকে ধন্যবাদ দিই। আর জীবনটাকে উপভোগ করি’—তৃপ্ত দেখায় কাবানিয়াসকে।
যা আছে, তাতেই সুখ খুঁজে নেওয়ার তৃপ্তি।


",https://www.prothomalo.com/bangladesh/article/1651291,"
১৭ এপ্রিল ২০২০, ০৮:২৯

							আপডেট:
১৭ এপ্রিল ২০২০, ০৮:২৯",Real
জীবন না জিডিপি,"

কিছুদিন ধরে দেখছি স্পেন লকডাউন উঠিয়ে নিয়ে সীমিত আকারে কিছু উৎপাদন খাত, কিছু ব্যবসায়িক প্রতিষ্ঠান, নির্মাণ প্রতিষ্ঠান খুলে দিয়েছে। যদিও এখনো স্পেনে ৫০০-৬০০ লোক প্রতিদিন মারা যাচ্ছেন করোনাভাইরাস সংক্রমণে। আমেরিকাতেও ডোনাল্ড ট্রাম্প চাচ্ছেন লকডাউন তুলে অর্থনীতি পুনরায় সচল করতে। যদিও সেখানে করোনায় আক্রান্ত ৬ লাখের মতো, প্রতিদিন মারা যাচ্ছেন হাজারের বেশি। চিকিৎসা বিজ্ঞানীরাসহ সবাই এর বিরোধিতা করছেন। এমনকি ট্রাম্প বলেছেন লকডাউন তোলার সর্বময় ক্ষমতা তাঁর, যা খুব সমালোচিত হচ্ছে। একটা সরকার কতোটা মরিয়া হলে এটা করতে চায় যখন চারিদিকে লাশের স্তুপ।আসলে সবদেশেই এমন পরিস্থিতি আসবেই এই লকডাউন তুলে নেওয়ার জন্য। কারণ, অর্থনীতি ভেঙ্গে পড়ছে, দেশে লাখো লোক বেকার হয়ে পড়ছেন। জিডিপি বৃদ্ধির হার ইতিহাসে হয়তো সবচেয়ে কম হবে। দরিদ্র জনগোষ্ঠীর মানুষেরা তীব্রভাবে এই মহামারির সময়ে প্রভাবিত হচ্ছেন। তারা দিন দিন বিক্ষুব্ধ হয়ে উঠবেন যদি না সীমিত সময়ের মধ্যে এই লকডাউন উঠে যায়। দুদিন আগে ভারতের মুম্বাইতে হাজার হাজার শ্রমিক বিক্ষোভ করেছেন লকডাউনের মেয়াদ বৃদ্ধি করাতে। পুলিশ দিয়ে লাঠিচার্জ করে তাদের দমাতে হয়েছে।তাই করোনা সংক্রমণের হার যদি নাও কমে তাহলে একটা সময় পর আপনাকে খুলতেই হবে এই লকডাউন। অর্থনীতির চাকা যদি সচল না থাকে তাহলে সবাই সমানভাবে ক্ষতিগ্রস্ত হয়। দীর্ঘসময়ের জন্য অর্থনীতি অচল রেখে দেওয়া যায় না। তাই যে জীবন বাঁচাতে এই লকডাউন, সে জীবন বাঁচাতেই একসময় খুলে দিতে হবে লকডাউন। তাহলে, সামনের সময় হবে কঠিনতম চ্যালেঞ্জ আমাদের জন্য। সংক্রমণের হাত থেকে বাঁচার অথবা ভেঙ্গে পড়া অর্থনীতিতে বেঁচে থাকার, যতদিন না করোনাভাইরাসের যথাযথ চিকিৎসা আবিষ্কার হয়।*লেখক: ডিজিএম, মার্কেটিং, ইনসেপ্টা ফার্মাসিউটিক্যাল লিমিটেড।


",https://www.prothomalo.com/bangladesh/article/1651290,"
১৬ এপ্রিল ২০২০, ২৩:০৯

							আপডেট:
১৭ এপ্রিল ২০২০, ০০:০৮",Real
হালুয়াঘাটে প্রথম করোনা রোগী শনাক্ত,"

ময়মনসিংহের হালুয়াঘাট উপজেলায় প্রথম করোনায় আক্রান্ত একজন রোগী শনাক্ত হয়েছেন। বৃহস্পতিবার রাত আটটায় উপজেলা স্বাস্থ্য ও পরিবার পরিকল্পনা কর্মকর্তা মুনীর আহমেদ এ তথ্য নিশ্চিত করেছেন।করোনায় আক্রান্ত এই ব্যক্তি (২৫) উপজেলার নড়াইল ইউনিয়নের বাসিন্দা। তিনি রাজধানীর একটি পোশাক কারখানায় কাজ করেন।উপজেলা প্রশাসন ও স্থানীয় সূত্রে জানা গেছে, আক্রান্ত তরুণ ২৫ দিন আগে ঢাকা থেকে তাঁর গ্রামের বাড়িতে আসেন। তিন দিন আগে তাঁর শরীরে করোনার উপসর্গ দেখা দেয়। বুধবার তিনি স্বাস্থ্য কমপ্লেক্সে আসেন। চিকিৎসক তাঁর নমুনা সংগ্রহ করে ময়মনসিংহ মেডিকেল কলেজের মাইক্রোবায়োলজি বিভাগের পিসিআর ল্যাবে পাঠায়। বৃহস্পতিবার রাত আটটার দিকে উপজেলা স্বাস্থ্য ও পরিবার পরিকল্পনা কর্মকর্তা কাছে নমুনার রিপোর্ট আসে। তাতে তরুণের শরীরে করোনার উপস্থিতি পাওয়া যায়।
এ প্রতিবেদন লেখা পর্যন্ত আক্রান্ত তরুণকে উপজেলা স্বাস্থ্য কমপ্লেক্সের আইসোলেশনে নিয়ে আসতে উপজেলা নির্বাহী কর্মকর্তা (ইউএনও) মো. রেজাউল করিম ও উপজেলা স্বাস্থ্য ও পরিবার পরিকল্পনা কর্মকর্তা মুনীর আহমেদ তাঁর বাড়িতে যাচ্ছিলেন।
মুনীর আহমেদ সাংবাদিকদের বলেন, তিনি ওই তরুণের সঙ্গে কথা বলেছেন। তিনি বুধবারের চেয়ে একটু সুস্থ আছেন। তরুণকে এনে স্বাস্থ্যকেন্দ্রের আইসোলেশনে রাখা হবে। তাঁর বাড়ির আশপাশের বাড়ি লকডাউন করা হবে।
ইউএনও রেজাউল করিম রাত ১০টার সময় বলেন, ‘ওই তরুণের বাড়ি যাচ্ছি। তাঁকে আইসোলেশনে রাখা হবে। তাঁর বাড়িতে লাল নিশান টাঙানো হবে। তাঁর সংস্পর্শে যারা এসেছে, তাদের বাড়ির চারপাশের মানুষদের ১৪ দিনের হোম কোয়ারেন্টিনে থাকার নির্দেশ দেওয়া হবে।’


",https://www.prothomalo.com/bangladesh/article/1651289,"
১৬ এপ্রিল ২০২০, ২৩:৪৫

							আপডেট:
১৬ এপ্রিল ২০২০, ২৩:৫১",Real
"নূরের কণ্ঠ, কামাল চৌধুরীর কবিতার ভিডিওচিত্র","

‘তোমার পৃথিবী চিনতে পার না’ শিরোনামে অসাধারণ এক কবিতা লিখেছেন কবি কামাল চৌধুরী। সেখানে করোনা উপদ্রুত পৃথিবীর ছবি তুলে ধরেছেন তিনি। দরদভরা কণ্ঠে সেই কবিতাটি আবৃত্তি করেছেন সাংস্কৃতিক ব্যক্তিত্ব অভিনেতা ও আবৃত্তিকার আসাদুজ্জামান নূর। সম্প্রতি প্রকাশিত হয়েছে সেই আবৃত্তির একটি ভিডিওচিত্র।
গত ১১ এপ্রিল ‘তোমার পৃথিবী চিনতে পার না’র আবৃত্তির ভিডিওচিত্র প্রকাশ করেছে সংবাদমাধ্যম ভয়েজ অব আমেরিকার ফেসবুক পেজ। সেখানে দেখা যায় করোনার আঘাতে জনশূণ্য পৃথিবীর বড় বড় সব শহর। করোনার আঘাতে নিস্তব্ধ পড়ে আছে। নেপথ্যে আবৃত্তিকারের কণ্ঠে কবির পঙক্তি। সেখানে কবি বলেছেন, একটি ভাইরাস কীভাবে মানুষের ক্ষমতার দম্ভকে নিঃস্ব করে দিয়েছে। কবিতার শেষাংশে রয়েছে আশার বাণী। সেখানে কবি আশাবাদ ব্যক্ত করে বলেছেন, বিজয়ী মানুষের সঙ্গে সবুজ পাতারাও একদিন ঝলমলিয়ে হেসে উঠবে।কেবল আবৃত্তি নয়, ধ্বনিচিত্রের এ ভিডিওটির শেষে কবিতার কয়েকটি চরণ গেয়েছেন শিল্পী নকীব খান। সে অংশটুকুর সুর ও সংগীত পরিচালনা করেছেন শিল্পী নিজেই। আর সংগীতায়োজন করেছেন বাপ্পা মজুমদার।


",https://www.prothomalo.com/bangladesh/article/1651288,"
১৭ এপ্রিল ২০২০, ০৮:২৮

							আপডেট:
১৭ এপ্রিল ২০২০, ০৮:২৮",Real
‘উডস–ফেদেরার–ধোনিরা কখনো খেলা ভোলেন না’,"


লম্বা একটা সময় মাঠে নেই মহেন্দ্র সিং ধোনি। তারপরও তিনি ভারতের টি-টোয়েন্টি বিশ্বকাপ দলে জায়গা পাবেন বলে বিশ্বাস ভারতের সাবেক পেসার লক্ষীপতি বালাজির
চ্যাম্পিয়নদের শেষ বলে কোনো কথা নেই। যখন-তখন যে কোনো পরিস্থিতিতে তাঁরা ঘুরে দাঁড়াতে পারেন, দলের জন্য যা কিছু করার প্রয়োজনীয় মুহূর্তে করে দিতে পারেন। সেই দক্ষতা আছে বলেই তো টাইগার উডস, রজার ফেদেরাররা অনন্য। আর সবার চেয়ে আলাদা।
ভারতের সাবেক পেসার ও আইপিএলের দল চেন্নাই সুপার কিংসের বোলিং কোচ লক্ষীপতি বালাজি নিজ নিজ ক্ষেত্রে দক্ষতার জন্য উডস-ফেদেরারদের কাতারেই দেখেন মহেন্দ্র সিং ধোনিকে। সর্বোচ্চ পর্যায়ে ভালো খেলার জন্য যাঁদের ম্যাচের মধ্যে থাকা লাগে না।
তো, ধোনির ম্যাচের মধ্যে থাকা না থাকার ব্যাপারটা আসছে কেন? ৫০ ওভারের বিশ্বকাপের পর থেকেই ধোনি জাতীয় দলের বাইরে।এত দিন আন্তর্জাতিক ক্রিকেটের বাইরে থাকায় অক্টোবর-নভেম্বরে অস্ট্রেলিয়ায় অনুষ্ঠেয় টি-টোয়েন্টি বিশ্বকাপের ভারতীয় দলে তাঁর জায়গা পাওয়া নিয়ে প্রশ্ন উঠছে। আইপিএলে খেলে ফর্মে থাকার প্রমাণ দিয়ে দলে ফেরার একটা সুযোগ ছিল তাঁর। কিন্তু করোনার কারণে আইপিএল না হওয়ায় ধোনির জাতীয় দলে আর না ফেরার শঙ্কা ঘনীভূত হয়েছে।
আর এখানেই ‘চ্যাম্পিয়ন’ ধোনিকে তুলে আনছেন বালাজি, ‘ছয় মাস ধোনির ক্রিকেটে না থাকা নিয়ে আমাদের কথা বলা বন্ধ করা উচিত। এটা বড় কোনো বিষয় নয়।’ এরপরই উডস,ফেদেরারকে টেনে আনলেন বালাজি, ‘যদি টাইগার উডস, ফেদেরারের দিকে দেখেন, তাহলে দেখা যাবে, তাঁরা বড় টুর্নামেন্ট খেলতে না পারার পরও ফিরে এসেছেন। খেলায় না থাকার অর্থ এই নয় যে তাঁরা খেলাটা ভুলে গেছেন। তাঁদের দক্ষতা পরিবর্তন হয় না। ধোনির ক্ষেত্রেও ব্যাপারটা তাই।’
তবে ভারতের টি-টোয়েন্টি বিশ্বকাপ দলে ধোনির থাকা না থাকাটা নির্ভর করছে নির্বাচকদের হাতে। তবে ধোনির যে অন্যমাত্রার দক্ষতা, সেটার কারণেই তিনি নির্বাচকদের রাডারে থাকবেন বলে বিশ্বাস বালাজির, ‘যখন পরীক্ষিত পারফরমারদের ব্যাপারটা আসবে, তখন দেখতে হবে তাঁদের দক্ষতাটা কোন পর্যায়ের। ২৫ কিংবা ২৬ বছর বয়সে যেমন ছিলেন, এখন তেমন নন তিনি কিন্তু খেলাটার মনস্তাত্ত্বিক দিকটা দেখলে ধোনি আগের চেয়ে বেশি পরিপক্ব।’
চেন্নাই সুপার কিংসের বোলিং কোচ হিসেবে আটত্রিশ বছর বয়সী ধোনিকে দেখার অভিজ্ঞতার কথাও জানিয়েছে বালাজি, ‘চেন্নাই সুপার কিংসের অনুশীলনে ধোনিকে দেখে কখনোই আমার মনে হয়নি কোনো সময়ের জন্য তিনি খেলাটার বাইরে ছিলেন। অনুশীলনের প্রথম দিনও তাঁর মধ্যে কোনো জড়তা দেখা যায়নি। তাঁর শ্রেষ্ঠত্ব তো এখানেই। জাতীয় দলে তাঁর ফেরাটা পুরোপুরি নির্ভর করছে নির্বাচকদের ওপর। কিন্তু আমাকে যদি বলেন বড় টুর্নামেন্টের জন্য আমি সব সময় ধোনিকেই বেছে নেব।’


",https://www.prothomalo.com/bangladesh/article/1651287,"
১৬ এপ্রিল ২০২০, ২৩:১০

							আপডেট:
১৬ এপ্রিল ২০২০, ২৩:৪৫",Real
ঢাকা থেকে আসা পুলিশ কনস্টেবল করোনায় আক্রান্ত,"

ঢাকা থেকে এসে জ্বর, কাশি নিয়ে বগুড়ায় হাসপাতালে ভর্তি হয়েছিলেন এক যুবক। নমুনা পরীক্ষার পর তাঁর শরীরে করোনা পজিটিভ পাওয়া যায়। তিনি পুলিশের কনস্টেবল পদে ঢাকায় কর্মরত। 
জেলা সিভিল সার্জন গউসুল আজিম চৌধুরী জানিয়েছেন, তাঁকে বগুড়া মোহাম্মদ আলী হাসপাতালে আইসোলেশনে নেওয়া হচ্ছে। ২৪ বছর বয়সী ওই যুবকের বাড়ি আদমদীঘি উপজেলায়। ১২ এপ্রিল জ্বর ও সর্দি–কাশি নিয়ে বাড়ি ফিরেছিলেন তিনি।সিভিল সার্জন আরও বলেন, পুলিশ কনস্টেবল পদে ঢাকায় কর্মরত ওই যুবক ১২ এপ্রিল বাড়ি ফিরে জ্বর–সর্দি কাশিতে আক্রান্ত হন। ১৩ এপ্রিল তিনি আদমদীঘি উপজেলা স্বাস্থ্য কমপ্লেক্সে চিকিৎসার জন্য যান। ওই দিন তাঁর নমুনা সংগ্রহ করা হয়। ১৪ এপ্রিল পরীক্ষার জন্য নমুনা পাঠানো হয় রাজশাহী মেডিকেল কলেজে। আজ সন্ধ্যায় সেখান থেকে করোনা পজিটিভ নিশ্চিত করা হয়।  নিয়ম অনুযায়ী ওই যুবকের বাড়িসহ আশপাশের বাড়ি লকডাউন করতে সেখানকার উপজেলা প্রশাসনকে জানানো হয়েছে। এর আগে জ্বর ও শ্বাসকষ্ট নিয়ে ঢাকা থেকে রংপুরে যাওয়ার পথে বগুড়া বাসস্ট্যান্ডে নামিয়ে দেওয়া রংপুরের এক ব্যক্তির শরীরে করোনাভাইরাস পজিটিভ শনাক্ত হয়। তিনি বর্তমানে বগুড়ার মোহাম্মদ আলী হাসপাতালের আইসোলেশনে চিকিৎসাধীন আছেন। তিন দফা তাঁর নমুনা পরীক্ষায় করোনা পজিটিভ ধরা পড়লেও চতুর্থ দফায় করোনা নেগেটিভ এসেছে।


",https://www.prothomalo.com/bangladesh/article/1651286,"
১৬ এপ্রিল ২০২০, ২৩:৪৩

							আপডেট:
১৬ এপ্রিল ২০২০, ২৩:৪৫",Real
"গাইবান্ধায় ওএমএসের ১৮ বস্তা চাল জব্দ, আটক ৩","

গাইবান্ধার গোবিন্দগঞ্জে পাচার করার সময় ১০ টাকা কেজির ১৮ বস্তা চাল জব্দ করেছে পুলিশ। এ ঘটনায় ৩ জনকে আটক করা হয়েছে। আজ বৃহস্পতিবার দুপুরে উপজেলার সাপমারা ইউনিয়নের কোগাড়িয়া এলাকা থেকে এসব চাল জব্দ করা হয়।
আটক ব্যক্তিরা হলেন উপজেলার কাটাবাড়ী ইউনিয়নের পলুপাড়া গ্রামের ব্যাটারিচালিত অটোভ্যানের চালক জাহিদুল ইসলাম (৪৫), সাপমারা ইউনিয়নের চক রহিমাপুর গ্রামের বাসিন্দা ও বৈরাগীহাট এলাকার ওএমএস ডিলার জাহিদুল ইসলাম (৪২) ও উকোগাড়িয়া গ্রামের ভুট্টু মিয়া (৩০)।
গোবিন্দগঞ্জ উপজেলার বৈরাগীহাট পুলিশ তদন্তকেন্দ্রের উপপরিদর্শক মিলন চ্যাটার্জী জানান, সাপমারা ইউনিয়নের ওএমএস ডিলার জাহিদুল ইসলাম। বৈরাগীহাট এলাকায় তাঁর চালের গুদাম রয়েছে। ওই গুদাম থেকে আজ দুপুরে ব্যাটারিচালিত অটোতে করে ১৮ বস্তা চাল বিক্রির জন্য নিয়ে যাওয়া হচ্ছিল। ভ্যানের সঙ্গে সহযোগী হিসেবে ভুট্টু মিয়া ছিলেন। এ সময় পুলিশ দেখে ভুট্টু দৌড়ে পালিয়ে যান। এতে পুলিশ সদস্যদের সন্দেহ হলে চালসহ অটোভ্যানের চালক জাহিদুল ইসলামকে আটক করা হয়। পরে বিষয়টি নির্বাহী ম্যাজিস্ট্রেট ও গোবিন্দগঞ্জ উপজেলা সহকারী কমিশনার (ভূমি) নাজির হোসেনকে জানানো হয়। নির্বাহী ম্যাজিস্ট্রেট ফোন করে খাদ্যবান্ধব কর্মসূচির (ওএমএস) ডিলার জাহিদুল ইসলামকে বৈরাগীহাট পুলিশ তদন্তকেন্দ্রে ডেকে নিয়ে আসেন। এখানে অটোভ্যানের চালক জাহিদুল ওএমএস ডিলার জাহিদুলকে চিহ্নিত করলে তাঁকে আটক করা হয়। পরে তাঁদের সহযোগী ভুট্টু মিয়াকে (৩০) তাঁর বাড়ি থেকে আটক করা হয়।
বৈরাগীহাট পুলিশ তদন্তকেন্দ্রের উপপরিদর্শক আরও বলেন, আটক ব্যক্তিদের বিরুদ্ধে তদন্ত সাপেক্ষে প্রয়োজনীয় আইনগত ব্যবস্থা নেওয়া হবে। 


",https://www.prothomalo.com/bangladesh/article/1651285,"
১৬ এপ্রিল ২০২০, ২৩:৪০

							আপডেট:
১৬ এপ্রিল ২০২০, ২৩:৪৩",Real
এগুলো খুবই অমানবিক,"

বাংলাদেশের পরিস্থিতিতে করোনা নিয়ে শঙ্কা প্রতিদিনই ক্রমেই বাড়ছে। এটা খুবই উদ্বেগজনক। কারণ, বাংলাদেশের মতো ঘনবসতিপূর্ণ একটা দেশে যদি আমরা সাবধান না হই, তাহলে খুব দ্রুত করোনাভাইরাস একেবারেই নিয়ন্ত্রণের বাইরে চলে যাবে। এই মুহূর্তে আমি একটা কথা জোর দিয়ে বলতে চাই, করোনার এই সময়ে চিকিৎসকদের মধ্যে যাঁরা আমাদের স্বাস্থ্যসেবা দিচ্ছেন, তাঁদের কোনো ধরনের প্রোটেকশনের ব্যবস্থা শুরুর দিকে ভালোভাবে নিতে না পারায়, তাঁরা কিন্তু অনেক ঝুঁকির মধ্যে আছেন। তার কিছু কিছু প্রতিফলন আমরা দেখতে শুরু করেছি। এর মধ্যে একজন চিকিৎসক মারাও গেছেন। সামনে আরও বড় ধরনের একটা ভীতিকর পরিস্থিতি তৈরি হবে, যদি স্বাস্থ্যসেবা প্রদানকারীদের সুরক্ষার ব্যাপারটি আমরা নিশ্চিত করতে না পারি।
আমি এমনও শুনেছি কোনো কোনো এলাকায় বাড়িওয়ালারা চিকিৎসক এবং নার্সদের অন্য কোথাও বাসা দেখতে বলছেন। এগুলো খুবই অমানবিক। আমাদের দেশে করোনাভাইরাস কিংবা কোভিড–১৯ ছড়িয়ে পড়ার আগে পৃথিবীর আরও অনেক দেশে ছড়ায়। চীনা, ইউরোপ, আমেরিকার অবস্থা আমরা দেখেছি। ইতালি আর স্পেনে করোনার ভয়াবহ অবস্থা দেখার পরই কিন্তু বাংলাদেশে প্রবেশ করে করোনাভাইরাস। এসব দেখার পর আমাদের প্রস্তুতি আরও ভালো থাকা উচিত ছিল।
সরকারের পাশাপাশি আমাদের দেশের বিভিন্ন ব্যবসায়িক মহল এবং বাইরের দাতা সংস্থাগুলো আছে—যারা আমাদের ডোনেশন দিয়ে থাকে, তারা ভূমিকা পালন করছে। করোনা প্রতিরোধে প্রতিরক্ষামূলক অনেক কিছু পাঠাচ্ছে। পিপিইও দিচ্ছে। নানা ধরনের মাস্ক আসছে। দেশের এবং দেশের বাইরের বিভিন্ন প্রতিষ্ঠান থেকে সংগৃহীত এসব প্রতিরক্ষামূলক সামগ্রী দেশব্যাপী পৌঁছাতেও তো সময় লেগে যায়।
করোনার কারণে আর্থিকভাবে সমাজের বিভিন্ন স্তরের মানুষ মারাত্মকভাবে ক্ষতিগ্রস্ত হতে শুরু করেছে। করোনাভাইরাস একদিন চলে যাবে, অর্থনৈতিক একটা বড় ক্ষতির চিহ্ন এঁকে দিয়ে যাবে। এদিকে ২০-২৫ বছর ধরে যেসব প্রতিষ্ঠান নিজেদের একটা অবস্থানে নিয়ে এসেছে, তারাও মারাত্মক ক্ষতিতে পড়েছে এরই মধ্যে।
ঘনবসতিপূর্ণ এই দেশে করোনাভাইরাসের মহামারি নিয়ন্ত্রণে আনতে হলে অনির্দিষ্টকালের জন্য বাইরের জীবনযাত্রা বন্ধ রাখতে হবে। বাইরের চলাচল কঠোরভাবে নিয়ন্ত্রণ করতে হবে। একই সঙ্গে স্বল্প আয় ও শ্রমজীবী মানুষের খাবার নিশ্চিত করতে হবে। দেশের প্রত্যেকটা সাধারণ মানুষ যে চিন্তা ও দুঃখের মধ্যে পড়েছে, তাতে আমার দুঃখ প্রকাশ করা ছাড়া কিছুই করার নেই। আশা করতে পারি, আমরা যেন দ্রুত এই মহামারি থেকে মুক্ত হতে পারি। সবাই যেন সাধারণ জীবনে ফিরে গিয়ে, আবার তাঁদের অর্থনৈতিক চাকা ঘোরাতে পারেন।
লেখক: সংগীতশিল্পী ও মাইলস ব্যান্ডের সদস্য


",https://www.prothomalo.com/bangladesh/article/1651284,"
১৭ এপ্রিল ২০২০, ০৯:০০

							আপডেট:
১৭ এপ্রিল ২০২০, ০৯:০০",Real
বরিশালে নতুন ৫ জন করোনা রোগী শনাক্ত,"

বরিশালে বৃহস্পতিবার নতুন করে পাঁচজন করোনা রোগী শনাক্ত হয়েছেন। রাত নয়টার দিকে বরিশাল শের-ই-বাংলা মেডিকেল কলেজের করোনা পরীক্ষাগারে নমুনা পরীক্ষা শেষে এই তথ্য জানানো হয়। বরিশালের জেলা প্রশাসক এস এ অজিয়র রহমান রাত ১০টার দিকে এ তথ্য নিশ্চিত করেন।
স্বাস্থ্য বিভাগ সূত্র জানায়, এ নিয়ে বরিশাল বিভাগে ৯ এপ্রিল থেকে ২৮ জন করোনা–আক্রান্ত রোগী শনাক্ত হয়েছেন। তাঁদের মধ্যে তিনজন মারা গেছেন। বৃহস্পতিবার নতুন করে আক্রান্ত পাঁচজনের মধ্যে জেলার উজিরপুর উপজেলার ৭০ বছর বয়সী এক বৃদ্ধ, বাবুগঞ্জের ৫৩ বছর বয়সী এক ব্যক্তি, ২৪ বছর বয়সী এক তরুণ, ৯ বছর বয়সী একটি শিশু ও অজ্ঞাতপরিচয়ের অপর এক ব্যক্তি।
বরিশাল বিভাগের ছয় জেলার মধ্যে একমাত্র ভোলা জেলায় এখনো কোনো করোনা রোগী শনাক্ত হয়নি। বাকি পাঁচ জেলায় করোনা রোগী শনাক্ত হয়েছে। ৯ এপ্রিল বরিশাল বিভাগে প্রথম করোনাভাইরাসে আক্রান্ত রোগী শনাক্ত হয়। এরপর এক সপ্তাহে ২৩ জন আক্রান্ত হলেন।
এর মধ্যে বরিশাল জেলায় ১৪ জন, বরগুনায় ৪ জন, ঝালকাঠিতে ৩ জন, পিরোজপুরে ৫ জন ও পটুয়াখালীতে ২ জন। বরগুনা, পটুয়াখালী ও বরিশালে একজন করে করোনা–আক্রান্ত রোগী মারা গেছেন।


",https://www.prothomalo.com/bangladesh/article/1651283,"
১৬ এপ্রিল ২০২০, ২৩:৩৭

							আপডেট:
১৭ এপ্রিল ২০২০, ০৮:৫০",Real
বগুড়ায় আইসোলেশনে এক ব‍্যক্তির মৃত্যু,"

বগুড়ার মোহাম্মদ আলী হাসপাতালের আইসোলেশনে করোনা উপসর্গ নিয়ে ৪২ বছর বয়সী এক রোগীর মৃত্যু হয়েছে। বৃহস্পতিবার রাত পৌনে নয়টার দিকে শ্বাসকষ্ট, কাশিসহ করোনার উপসর্গ নিয়ে তিনি মারা যান।এই ব‍্যক্তি বগুড়া শহরতলির সাবগাম চান্দপাড়ার বাসিন্দা। তিনি পেশায় মুদিদোকানি।
হাসপাতালের আবাসিক চিকিৎসা কর্মকর্তা শফিক আমিন বলেন, বৃহস্পতিবার সন্ধ্যা পৌনে ছয়টার দিকে শ্বাসকষ্ট, কাশিসহ করোনার উপসর্গ নিয়ে আসা এই ব‍্যক্তিকে আইসোলেশনে ভর্তি করা হয়। অবস্থার অবনতি ঘটলে রাতে মারা যান। করোনা পরীক্ষার জন্য তাঁর নমুনা সংগ্রহ করা হয়েছে। রোববার শহীদ জিয়াউর রহমান মেডিকেলে করোনা পরীক্ষা শুরু হওয়ার কথা রয়েছে। কোনো কারণে দেরি হলে নমুনা রাজশাহী মেডিকেল কলেজে পাঠানো হবে।
মৃত ব‍্যক্তির বড় ছেলে বলেন, তাঁর বাবা বাড়ির পাশে মুদিদোকানে বসার পাশাপাশি মুরগির ছোট একটি খামার দেখভাল করতেন। তাঁদের পরিবারের কারও ঢাকায় যাতায়াত নেই। পাড়া–প্রতিবেশীর কেউ বিদেশফেরতও নেই। এ ছাড়া তাঁর বাবার আগে থেকে কোনো শ্বাসকষ্টের সমস্যা ছিল না। চার দিন আগে শ্বাসকষ্টের সঙ্গে কাশি শুরু হয়। স্থানীয় এক চিকিৎসকের পরামর্শে ওষুধ খাচ্ছিলেন। বৃহস্পতিবার শ্বাসকষ্ট বেশি হলে করোনা সন্দেহে মোহাম্মদ আলী হাসপাতালে আনা হয়।
বগুড়ার সিভিল সার্জন গউসুল আজিম বলেন, করোনা পরীক্ষার প্রতিবেদন না আসা পর্যন্ত মৃত ব‍্যক্তির বাড়ি লকডাউন এবং লাশ যথানিয়মে দাফনের ব‍্যবস্থা নেওয়ার জন‍্য প্রশাসনকে বলা হয়েছে।


",https://www.prothomalo.com/bangladesh/article/1651282,"
১৬ এপ্রিল ২০২০, ২৩:৩৬

							আপডেট:
১৬ এপ্রিল ২০২০, ২৩:৩৭",Real
প্রশিক্ষিত টেকনোলজিস্ট রেখে মাঠে নামানো হচ্ছে সিএইচসিপিদের,"

প্রশিক্ষিত ২৫ থেকে ৩০ হাজার মেডিকেল টেকনোলজিস্টদের কাজে না লাগিয়ে কমিউনিটি হেলথ কেয়ার প্রভাইডারদের (সিএইচসিপি) দিয়ে নমুনা সংগ্রহের উদ্যোগ নিয়েছে সরকার। বৃহস্পতিবার (১৬ এপ্রিল) এ সম্পর্কিত একটি চিঠি ইস্যু করেছে স্বাস্থ্য অধিদপ্তরের সংশ্লিষ্ট বিভাগ।
স্বাস্থ্য অধিদপ্তরের কমিউনিটি বেইজড হেলথ কেয়ারের লাইন ডিরেক্টর সহদেব চন্দ্র রাজবংশী সারা দেশের উপজেলা স্বাস্থ্য ও পরিবার পরিকল্পনা কর্মকর্তাদের এই চিঠি দিয়েছেন।
ওই চিঠিতে সহদেব চন্দ্র রাজবংশী বলেন, ‘বিশ্বব্যাপী করোনাভাইরাস মহামারি আকার ধারণ করেছে। বর্তমানে বাংলাদেশেও করোনাভাইরাসের সংক্রমণ ক্রমাগত বাড়ছে। ভবিষ্যতে আমাদের দেশেও ভয়াবহ আকার ধারণ করতে পারে। এই পরিস্থিতি মোকাবিলায় প্রান্তিক জনসাধারণের মধ্যে করোনাভাইরাসের সংক্রমণ চিহ্নিত করার জন্য কমিউনিটি ক্লিনিক লেভেলে নমুনা সংগ্রহ করার প্রয়োজন হতে পারে।’ চিঠিতে উপজেলা স্বাস্থ্য ও পরিবারকল্যাণ কর্মকর্তাদের গাইডলাইন অনুযায়ী একদিনের প্রশিক্ষণ দেওয়ার অনুরোধ করা হয়।
বাংলাদেশ মেডিকেল টেকনোলজিস্ট অ্যাসোসিয়েশন সভাপতি মো. আলমাছ আলী খান প্রথম আলোকে বলেন, সারা দেশে এই মুহূর্তে ২৫ থেকে ৩০ হাজার মেডিকেল টেকনোলজিস্ট বেকার আছেন। তাঁরা কাজ করতে আগ্রহী। তাঁদের বাদ দিয়ে সম্প্রসারিত টিকাদান কর্মসূচির টেকনিশিয়ান ও কমিউনিটি হেলথ কেয়ার প্রোভাইডার প্রশিক্ষণ দেওয়ার উদ্যোগ নেওয়া হয়েছে। এতে দুই ধরনের সমস্যা হতে পারে। প্রথমত, তাঁরা সঠিকভাবে নমুনা সংগ্রহ করতে ব্যর্থ হতে পারেন, দ্বিতীয়ত, নিজেরা আক্রান্ত হয়ে রোগ ছড়াতে পারেন। মেডিকেল টেকনোলজিস্টরা এই কাজের জন্য প্রশিক্ষিত। তারা স্বাস্থ্য অধিদপ্তরের অধীন ইনস্টিটিউট অফ হেলথ টেকনোলজিস্ট থেকে পাস করা। তাদের বাদ দিয়ে নতুন করে একদিনের প্রশিক্ষণ দিয়ে অন্য লোকজনকে কাজে লাগানোর কি কারণ তা বোধগম্য নয়।
খোঁজখবর নিয়ে জানা গেছে করোনাভাইরাস শনাক্ত করার প্রক্রিয়া বেশ জটিল। অ্যানাটমি (শারীরবিদ্যা) ও ফিজিওলজির ভালো জ্ঞান যাদের নেই তাদের জন্য নমুনা সংগ্রহ কঠিন হবে। এ নিয়ে কথা হয় ন্যাশনাল ইনস্টিটিউট অফ ল্যাবরেটরি মেডিসিন রেফারেল সেন্টারে (এনআইএলএমআরসি) কর্মরত মুহাম্মাদ মাহবুব হাসানের সঙ্গে। করোনাভাইরাস শনাক্ত করার কাজে যুক্ত আছেন তিনি। মাহবুব প্রথম আলোকে বলেন, মেডিকেল টেকনোলজিস্টরা এই মুহূর্তে উপসর্গ দেখা দেয়নি এমন ব্যক্তি, আক্রান্ত হয়েছেন এমন, সংকটজনক এবং মৃত এই চার ধরনের মানুষের নমুনা সংগ্রহ করছেন।
নমুনা সংগ্রহের প্রক্রিয়াটি কেমন— এমন প্রশ্নের জবাবে মাহবুব হাসান বলেন, মানুষের আলজিবের পেছনে ন্যাজোফ্যারিনজিয়াল ওয়াল আছে। মেডিকেল টেকনোলজিস্টরা রোগীর সম্মতির ভিত্তিতে নাক বা মুখের ভেতর একটি সোয়াব স্টিকের ডগায় তুলা দিয়ে নমুনা সংগ্রহ করেন। মুখের ভেতর সোয়াব স্টিক ঢোকালে অনেক সময় রোগী কেশে ফেলেন। তখন টনসিল ফুলে যায় এবং মুখের হাঁ ছোট হয়ে আসে। এতে করে ন্যাজোফ্যারিনজিয়াল ওয়ালটা ঠিকমতো দেখা যায় না। একইভাবে নাক থেকে যখন সোয়াব স্টিক দিয়ে নমুনা নেওয়া হয় তখন অনেকে হাঁচি দিয়ে ফেলেন। তাই নমুনা সংগ্রহ করতে হয় খুব সতর্কভাবে। নমুনা নেওয়ার পর ভাইরাস ট্রান্সপোর্ট মিডিয়ায় (ভিটিএম) নিয়ে কুল বক্সে করে গবেষণাগারে পরীক্ষা করা হয়। যেখানে ভিটিএম নেই সেখানে স্যালাইনে সোয়াব স্টিক ডুবিয়ে রাখা হয়। ঠিকভাবে পরীক্ষাটা না হলে রোগ শনাক্ত করা সম্ভব হয় না।
তা ছাড়া কোনো কোনো ক্ষেত্রে রোগী মেডিকেল টেকনোলজিস্টের প্রশ্নের জবাব দেওয়ার মতো সুস্থ নাও থাকতে পারেন। তাঁর প্রচণ্ড শ্বাসকষ্ট হতে পারে। সে ক্ষেত্রে কণ্ঠনালীর ভেতরে ট্রাকিয়া থেকে নমুনা সংগ্রহ করতে হতে পারে।
বাংলাদেশ মেডিকেল টেকনোলজিস্ট অ্যাসোসিয়েশন গত ৩১ মার্চ স্বাস্থ্য অধিদপ্তরের মহাপরিচালক বরাবর করোনাভাইরাস শনাক্তের কাজে যুক্ত হওয়ার আবেদন জানান। ওই চিঠিতে তাঁরা বর্তমান পরিস্থিতি মোকাবিলায় জরুরি ভিত্তিতে ১০ হাজার মেডিকেল টেকনোলজিস্ট নিয়োগের জন্য বিশেষভাবে অনুরোধ করেন। তবে এখনো পর্যন্ত অধিদপ্তর তাঁদের আবেদনে সাড়া দেননি।
উল্লেখ্য, স্বাস্থ্য অধিদপ্তরের অধীনে সারা বাংলাদেশে আটটি সরকারি ইনস্টিটিউট অফ হেলথ টেকনোলজিস্ট রয়েছে। বিজ্ঞান বিভাগ থেকে উচ্চমাধ্যমিক পাসের পর শিক্ষার্থীরা তিন বছরের তত্ত্বীয় ও এক বছরের কারিগরি প্রশিক্ষণ শেষে সনদ পান। শেষের এক বছর তাঁরা বিভিন্ন হাসপাতালে কাজ করে থাকেন।
গত ১২ বছর সরকারিভাবে কোনো মেডিকেল টেকনোলজিস্ট নিয়োগ দেওয়া হয়নি। এসব প্রতিষ্ঠান থেকে যাঁরা পাস করেছেন তাঁরা দেশের বিভিন্ন বেসরকারি চিকিৎসা প্রতিষ্ঠানে কাজ করছেন।
জানতে চাইলে স্বাস্থ্য অধিদপ্তরের অতিরিক্ত মহাপরিচালক নাসিমা সুলতানা প্রথম আলোকে বলেন, সরকারি চিকিৎসা প্রতিষ্ঠানের বাইরে থাকা মেডিকেল টেকনোলজিস্টদের এখনো নমুনা সংগ্রহের কাজে যুক্ত করার পরিকল্পনা নেই। তবে পরিস্থিতি বিবেচনায় আরও অনেক লোক লাগতে পারে। যেহেতু সিএইচসিপিরা প্রান্তিক পর্যায়ে কাজ করে সে জন্য তাদের প্রস্তুত রাখার সিদ্ধান্ত নেওয়া হয়।


",https://www.prothomalo.com/bangladesh/article/1651281,"
১৬ এপ্রিল ২০২০, ২৩:৩৩

							আপডেট:
১৬ এপ্রিল ২০২০, ২৩:৩৭",Real
ধোনিই ক্রিকেটের সেরা ফিনিশার,"

কদিন আগে একই কথা বলেছেন অস্ট্রেলিয়ার সাবেক ক্রিকেটার মাইক হাসি। ক্রিকেটে ফিনিশার হিসেবে হাসির নিজেরই বেশ খ্যাতি। এবার ভারতের সাবেক অধিনায়ক মহেন্দ্র সিং ধোনিকে ক্রিকেটের সেরা ফিনিশার উপাধি দিয়েছেন দক্ষিণ আফ্রিকার ফাফ ডু প্লেসিও। আইপিএলে চেন্নাই সুপার কিংসে একসঙ্গে খেলেন দুজন। আইপিএলে দলের হয়ে সেরা মুহূর্তের কথা বলতে গিয়েই ধোনির গায়ে এই ট্যাগ লাগিয়ে দিয়েছেন ডু প্লেসি।
কোয়ারেন্টিনে থাকা খেলোয়াড়েরা সামাজিক যোগাযোগ মাধ্যমে বিভিন্ন প্রতিযোগিতায় নেমেছে। এরই অংশ হিসেবে চেন্নাইয়ের ক্রিকেটাররা টুইটারে মেতেছে ‘মাই আইপিএল মোমেন্ট’-এ। সে মজার খেলায় ডু প্লেসিকে তাঁর সেরা মুহূর্ত বলার জন্য মনোনীত করেছিলেন ভারতীয় ক্রিকেটার সুরেশ রায়না। প্রোটিয়া অধিনায়ক বেশ কয়েকটি মুহূর্তের কথা বলেছেন। ধোনির একটি ইনিংস আছে সে তালিকায় এবং সেটি জানাতে গিয়েই ধোনিকে ক্রিকেটার সেরা ফিনিশার বলেছেন।
সর্বশেষ আইপিএলে রয়্যাল চ্যালেঞ্জাস ব্যাঙ্গালুরুর বিপক্ষে ৪৮ বলে ৮৪ রান করেছিলেন ধোনি। তাতে ছক্কা ছিল সাতটি। ডু প্লেসির চোখে যেন এখনো ভাসে সেই ইনিংস, ‘এই ইনিংসটি ছিল আমার দেখা সেরা। আমি মনে করি ধোনি ক্রিকেটের সেরা ফিনিশার।’
২০১৩ সালে কিংস ইলেভেন পাঞ্জাবের বিপক্ষে সুরেশ রায়নার সেঞ্চুরির কথাটিও তুলে ধরেছেন ডু প্লেসি। সে ম্যাচটি জিতেছিল চেন্নাই। ওয়েস্ট ইন্ডিজের ব্রাভো ও অস্ট্রেলিয়ার শেন ওয়াটসনের দুর্দান্ত কয়েকটি ইনিংসের কথাও বলতে ভোলেননি দক্ষিণ আফ্রিকার সাবেক অধিনায়ক। ২০১৮ সালে মুম্বাই ইন্ডিয়ানসের বিপক্ষে ব্রাভোর ম্যাচ জেতানোর কথা তুলে ধরেছেন, ‘২০১৮ সালে ব্রাভো মুম্বাই ইন্ডিয়ানসের বিপক্ষে ৪০ বলের ৬৭ বা ৭০ রানের দুর্দান্ত একটি ইনিংস খেলেছিলেন। ম্যাচটিতে আমরা প্রায় হেরেই গিয়েছিলাম। কিন্তু কীভাবে যেন শেষ পর্যন্ত ম্যাচটি ব্রাভো জিতিয়ে মাঠ ছাড়ে।’ একই সঙ্গে ২০১৮ সালের ফাইনালে ওয়াটসেনর সেঞ্চুরির কথাও বলেছেন।


",https://www.prothomalo.com/bangladesh/article/1651280,"
১৭ এপ্রিল ২০২০, ০৮:০০

							আপডেট:
১৭ এপ্রিল ২০২০, ০৮:০০",Real
হাত পরিষ্কারে জীবাণুনাশক বাজারে এনেছে ম্যারিকো,"

করোনার এ সময়ে জীবাণুনাশক হ্যান্ড স্যানিটাইজার ও হ্যান্ডওয়াশ বাজারে এনেছে বহুজাতিক কোম্পানি ম্যারিকো বাংলাদেশ।প্রতিষ্ঠানটি আগামী ছয় মাস শূন্য মুনাফায় এ দুটি পণ্য বাজারে বিক্রি করবে।সামাজিক দায়বদ্ধতার অংশ হিসেবে এ সময়ে পণ্য দুটি উৎপাদন ও মুনাফা ছাড়া বাজারজাতের উদ্যোগ নিয়েছে। আজ বৃহস্পতিবার এক সংবাদ বিজ্ঞপ্তিতে এ তথ্য জানিয়েছে ম্যারিকো বাংলাদেশ। বিজ্ঞপ্তিতে বলা হয়, মেডিকার সেইফ লাইফ ব্র্যান্ড নামে হ্যান্ডি স্যানিটাইজার ও হ্যান্ডওয়াশ দুটি বাজারে পাওয়া যাবে।
পণ্য দুটি বাজারজাতের বিষয়ে ম্যারিকো বাংলাদেশের ব্যবস্থাপনা পরিচালক আশীষ গোপাল বলেন, একটি দায়িত্বশীল করপোরেট প্রতিষ্ঠান হিসেবে করোনার এ সংকটকালীন সময়ে আমরা জীবাণুনাশক এ দুটি পণ্য বাজারে এনেছি। এগুলো বিক্রি করা হবে শূন্য মুনাফায়। তারপরও পণ্য দুটি বিক্রি থেকে কোনো মুনাফা আসলে তা প্রধানমন্ত্রীর তহবিলে দান করা হবে। বিজ্ঞপ্তি


",https://www.prothomalo.com/bangladesh/article/1651279,"
১৬ এপ্রিল ২০২০, ২২:০০

							আপডেট:
১৬ এপ্রিল ২০২০, ২৩:৩২",Real
করোনার মাঝে আইপিএল আয়োজন করতে চায় শ্রীলঙ্কা,"

করোনাভাইরাসের কারণে অনির্দিষ্টকালের জন্য স্থগিত হয়ে গেল আইপিএল। এ বছর আইপিএল আর না হলে ৪ হাজার ২৫০ কোটি টাকারও বেশি ক্ষতি হয়ে যাবে ভারতীয় ক্রিকেট বোর্ডের (বিসিসিআই)। এই বিপুল ক্ষতি পুষিয়ে নিতে বিসিসিআইকে শ্রীলঙ্কান ক্রিকেট বোর্ড প্রস্তাব দিয়েছে, চাইলে আইপিএল হতে পারে শ্রীলঙ্কায়।
উপমহাদেশে এখন শ্রীলঙ্কার পরিস্থিতি তুলনামূলক ভালো। দ্বীপ দেশটিতে এ পর্যন্ত করোনা শনাক্ত হয়েছে ২৩৮জনের। মারা গেছেন ৭জন। অন্য দেশগুলোর মতো সেখানেও অবরুদ্ধ পরিস্থিতি চলছে। তবে করোনা সংক্রমণের বিস্তার ভারত-পাকিস্তান-বাংলাদেশের তুলনায় বেশ সফলভাবেই সামলাচ্ছে শ্রীলঙ্কা। আগামী কিছু দিনে যদি পরিস্থিতির আরও উন্নতি হয় শ্রীলঙ্কানরা হয়তো ফিরে যাবে স্বাভাবিক জীবনে।
সে কারণেই এসএলসি আইপিএল শ্রীলঙ্কায় আয়োজনের প্রস্তাব দিয়েছে বিসিসিআইকে। এসএলসি সভাপতি শাম্মি সিলভা বলেছেন, ‘আইপিএল স্থগিত হলে ভারতীয় ক্রিকেট বোর্ড ও এই টুর্নামেন্টে অংশ নেওয়া সবাই ৫০০ মিলিয়ন ডলারের বেশি ক্ষতিতে পড়বে। যদি তারা আরেক দেশে টুর্নামেন্টটা আয়োজন করে, যেটা তারা ২০০৯ সালে দক্ষিণ আফ্রিকায় করেছিল, এতে বড় ক্ষতি এড়ানো যেতে পারে। প্রস্তাবে যদি ওদের (ভারত) কাছ থেকে ইতিবাচক সাড়া পাই, তাহলে শ্রীলঙ্কার স্বাস্থ্য বিভাগের তত্ত্বাবধানে প্রয়োজনীয় সবরকম সুযোগ–সুবিধার সুযোগসুবিধার ব্যবস্থা করব আমরা।’
আইপিএল লঙ্কায় আয়োজন করা গেলে শুধু বিসিসিআই উপকৃত হবে না, বড় অঙ্কের আয় হবে শ্রীলঙ্কা ক্রিকেটেরও। তবে এসএলসির ভারত প্রস্তাবে রাজি হয় কিনা, এখন সেটিই দেখার।


",https://www.prothomalo.com/bangladesh/article/1651277,"
১৬ এপ্রিল ২০২০, ২২:৪৫

							আপডেট:
১৬ এপ্রিল ২০২০, ২৩:২৬",Real
অপেক্ষায় আছে এক নতুন বিশ্ব,"

সাধারণত আপাতদৃষ্টে ছোট মনে হওয়া ঘটনাই পরে বড় অর্থনৈতিক দুর্গতির কারণ হয়ে দাঁড়ায়। ২০০৭ সালে যুক্তরাষ্ট্রে বন্ধকি ঋণ খেলাপের হার বাড়তে থাকা অর্থনীতিবিদদের শঙ্কিত করলেও জনপরিসরে তেমন বিবেচ্য কিছু হয়নি। কিন্তু এটিই বিগত মন্দার আগমনী সংকেত। এ ক্ষেত্রে বলা যায়, গত শতকের তিরিশের দশকের মন্দার কথাও। ১৯২৯ সালে নিউইয়র্ক শেয়ারবাজারে ঘটা পতনকে শুরুতে অত বড় কিছু মনে হয়নি। কিন্তু এটিই ছিল দীর্ঘসূত্রী এক মন্দার সূচনাবিন্দু, যা ইউরোপে উত্থান ঘটিয়েছিল ফ্যাসিস্ট সরকারগুলোর, যা থেকে বিশ্বকে নিয়ে গিয়েছিল বিশ্বযুদ্ধের বাস্তবতায়। তিরিশের ওই মহামন্দা গোটা বিশ্বের খোলনলচে বদলে দিয়েছিল। নতুন করোনাভাইরাসের কারণে সৃষ্ট পরিস্থিতি এমনই এক বাস্তবতায় এনে দাঁড় করিয়েছে, যা একই সঙ্গে শঙ্কা ও সম্ভাবনা দুইই সামনে এনেছে।
মোটাদাগে এটা সত্য যে বৈশ্বিক এ মহামারির কারণে বিদ্যমান অর্থনৈতিক কাঠামোটি ভেঙে পড়বে। কিন্তু এ সত্যটির মধ্যেই লুকিয়ে আছে সম্ভাবনার বীজ। বিদ্যমান কাঠামো ভেঙে পড়ার অর্থ হচ্ছে, নতুন কোনো কাঠামোর আবির্ভাব। নতুন বলে, অচেনা বলে তা শঙ্কা তৈরি করবে অধিকাংশের মনে। কারণ, অচেনা রাস্তা তো দীর্ঘ ও ভীতিকর মনে হয়। কিন্তু যদি তাকানো যায়, সম্ভাবনার দিকে তবে আশ্বাসও পাওয়া যায়। কারণ, নতুন পথই দিতে পারে নতুন দিগন্তের আভাস।
অর্থনীতি বিষয়টি আদতে বাতাসের সঙ্গে তুলনীয়। মানুষ বাতাসের সমুদ্রে থেকেও যেমন এর অস্তিত্ব নিয়ে উদাসীন থাকে, অর্থনীতিও তেমনই। অর্থনৈতিক কর্মকাণ্ড, আরও ভালো করে বললে অর্থনৈতিক উৎপাদন ও বণ্টনপদ্ধতির সঙ্গে প্রত্যেক মানুষ কোনো না কোনোভাবে যুক্ত। বাতাসের স্বল্পতা যেমন এর অস্তিত্ব সম্পর্কে সজাগ করে, তেমনি এই মুহূর্তে রোগ প্রতিরোধের অংশ হিসেবে নেওয়া অবরোধব্যবস্থায় অর্থনৈতিক কর্মকাণ্ড কমে যাওয়াই তার কথাটি বেশি করে মনে করিয়ে দিচ্ছে। সে এখন টের পাচ্ছে যে ব্যাংক বা চাকরিদাতা প্রতিষ্ঠানের সঙ্গে যেমন, পাড়ার মুদি দোকান বা সেলুনটির সঙ্গেও তার অনুরূপ অর্থনৈতিক সম্পর্ক রয়েছে। এর একটি বিকল হলে তার প্রভাব পুরো সমাজে পড়ে।
আর যদি বৈশ্বিক অর্থনীতির কথা বলা হয়, তবে এর বিভিন্ন উপাদান এমন জটিলভাবে পরস্পরের সঙ্গে যুক্ত যে তা ঠিকমতো ঠাওর করতে পারাটাও বিরাট যোগ্যতার বিষয়। এই ঠাওর করার কাজটি করেন অর্থনীতিবিদেরা। আর বৈশ্বিক অর্থনীতির এ গতিপ্রকৃতিই বলে দেয় যে ভবিষ্যতের বিশ্বে কোন রাজনৈতিক মতবাদটি বেশি জনপ্রিয় হবে। এখানে রাজনৈতিক মতবাদটি মূলত উৎপাদন ও বণ্টনব্যবস্থার সঙ্গে যুক্ত হয়।
মনে করা হচ্ছে, করোনাভাইরাসের কারণে সৃষ্ট পরিস্থিতি সামাল দেওয়ার পর বিদ্যমান কাঠামোর অনেক উপাদানই অকেজো হয়ে পড়বে। ফলে বর্তমানের চেনা বৈশ্বিক অর্থনীতি এমনভাবে বদলে যেতে পারে, যা দেখে আর একে চেনা যাবে না। কথা হচ্ছে, কোন বৈশ্বিক অর্থনীতির বদলের কথা বলা হচ্ছে? এ তো সেই অর্থনৈতিক কাঠামো, যেখানে বিলাস ও বৈষম্য একসঙ্গে উৎপাদিত হয়। এ তো সেই কাঠামো যা মানুষের উন্নয়নের কথা বলে, ধ্বংসের লীলায় মাতে। এ তো সেই অর্থনীতি, যা প্রকৃতি থেকে মানুষকে দূরে ঠেলতেই বেশি তৎপর। এ তো সেই কাঠামো, যা মানুষকেও বিচ্ছিন্ন করে পরস্পর থেকে। এই কাঠামো তো খাদ্য, স্বাস্থ্য, শিক্ষার মতো মৌলিক বিষয়গুলোকে একটি বড় শ্রেণির কাছে সোনার হরিণ করে তোলে। তাহলে এমন একটি কাঠামো ভেঙে পড়ার শঙ্কায় মানুষ কেন উতলা হবে?
কিন্তু মানুষ উতলা হবে এবং হচ্ছে। কারণ, নতুন ও অচেনার ভয়; অনিশ্চয়তা। চেনা গণ্ডির বাইরে যাওয়ার ভয়। যদিও এই চেনা গণ্ডি মানুষের জীবনের নিরাপত্তা দিতে পারেনি। এই কাঠামোর চ্যাম্পিয়ন যুক্তরাষ্ট্র ৩০ হাজারেরও বেশি মানুষের প্রাণ হারিয়েছে সমন্বয়হীনতার কারণে। অথচ এই কয়েক দিন আগেও দেশটির ইস্তফা দেওয়া প্রেসিডেন্ট পদপ্রার্থী বার্নি স্যান্ডার্স, এলিজাবেথ ওয়ারেনরা বারবার করে সর্বজনীন স্বাস্থ্যসেবার বিষয়ে বলে গেছেন। অথচ এই যুক্তরাষ্ট্রের বর্তমান প্রেসিডেন্ট ডোনাল্ড ট্রাম্প ক্ষমতায় বসেই প্রথম যে পদক্ষেপটি নিয়েছিলেন, তা হলো—‘ওবামাকেয়ার’ বাতিল। এমনকি এই দুর্যোগেও ট্রাম্প প্রশাসন এই মুহূর্তে সবচেয়ে কার্যকর ভূমিকা রাখা আন্তর্জাতিক সংস্থা বিশ্ব স্বাস্থ্য সংস্থার অর্থায়ন বাতিল করেছেন। এও তো এই কাঠামোরই ফল।
বিদ্যমান কাঠামোর আরেকটি বড় দুর্বলতা এই সময়ে প্রকাশিত হয়েছে। তা হলো, জরুরি সরঞ্জামের সরবরাহ সংকট। কয়েক দশক ধরে গলা ফুলিয়ে যে বিশ্বায়নের কথা বলা হয়েছে, তা এই মুহূর্তে হঠাৎ করেই অকেজো হয়ে পড়েছে। বিশ্বায়িত পৃথিবীর বাসিন্দা দেশগুলো দ্রুত সীমানাদেয়াল তুলে দিয়েছে। নিজেদের মতো জরুরি সরঞ্জাম মজুত করেছে। ফলে বিশ্বের কারখানা-দেশগুলো কাঁচামালের অভাবে ভুগছে। কারণ, কাঁচামালের জোগানদাতা দেশগুলো দরজায় খিল এঁটেছে। ফলে কর্মী থাকলেও, উৎপাদন উপায় থাকলেও কাঁচামালের অভাবে এমনকি জরুরি সরঞ্জামও তৈরি করা যাচ্ছে না। আবার উৎপাদন উপায় না থাকায় বিপুল কাঁচামাল নিয়ে বেকার বসে থাকতে হচ্ছে জোগানদাতা দেশগুলোকে। সব অসহায়, সহায়ের খোঁজে বেহুঁশ। অথচ বিশ্বায়ন যদি ফাঁপা না হতো, তবে এই সময়েই সবচেয়ে বড় যূথবদ্ধতা দেখত পৃথিবী।
এই ফাঁপা বিশ্বায়নে এক বড় বদল আসতে পারে সামনের দিনগুলোয়। ঠিক কেমন হবে, তা এখনই বলা যাচ্ছে না। এ ক্ষেত্রে আঞ্চলিক উৎপাদন বৃদ্ধি ও নিজস্ব সরবরাহব্যবস্থা তৈরি একটি উপায় হিসেবে দেখা দিতে পারে। আগে ঠিক যেমনটা ছিল এই ভারতবর্ষের গ্রামগুলো। ভারতবর্ষে গ্রাম বলতে সেই কাঠামোকেই বোঝাত, যা নিজের উৎপাদন দিয়ে নিজে চলার ক্ষমতা রাখে। আবার পাশের গ্রামে আকাল এলে তার পাশেও দাঁড়াতে পারে। বর্তমান সংকট অতীতের সেই কাঠামোয় ফেরার প্রণোদনা হিসেবে কাজ করতে পারে। অবশ্যই তা অতীতের মতো হবে না। এটি হতে হবে উন্নত ও প্রাযুক্তিক সব সুবিধা নিয়েই। অর্থাৎ একটি সমন্বিত উৎপাদন ও বণ্টনব্যবস্থা সামনে আসতে পারে, যেখানে গ্রাম বা এমন কোনো কিছু ক্ষুদ্রতম ইউনিট হিসেবে কাজ করতে পারে।
এই সংকট একইভাবে দেখিয়ে দিয়েছে যে সমাজের একজন মানুষকেও অরক্ষিত রেখে, ঝুঁকিতে রেখে, বাকিদের ঝুঁকিমুক্ত থাকা অসম্ভব। একই সঙ্গে এটি সমাজের প্রতিটি শ্রেণির পরস্পর নির্ভরশীলতার বিষয়টিও অনেক বেশি দৃষ্টিগ্রাহ্য করে তুলেছে। ফলে নতুন একটি সমন্বিত অর্থনৈতিক ব্যবস্থায় এই শ্রেণি অবস্থানগুলো পুনর্মূল্যায়িত হতে বাধ্য, যেখানে সবার নিরাপত্তার বিষয়টি বিবেচ্য হবে। সে ক্ষেত্রে সর্বজনীন শিক্ষা ও স্বাস্থ্যসেবার মতো বিষয়গুলো অনেক বেশি গুরুত্ব পাবে। গবেষণা ক্ষেত্রে বর্তমানে বিশ্বের বিভিন্ন দেশের বিজ্ঞানীরা যেমন সীমানা প্রশ্নটি মুছে দিয়েছেন, তা সামনের দিনে আরও বেগবান হবে নিশ্চিতভাবেই। এটি নিঃসন্দেহে নতুন আলোর দিশা দেবে।
বর্তমান সংকট বিশ্বায়নের মাহাত্ম্য প্রচার করা দেশগুলোর মুখোশ উন্মোচন করে দিয়েছে। সবচেয়ে বড় যে প্রশ্নটি সামনে এসেছে তা হলো, একটি দেশের অন্য দেশের ওপর ঠিক কতটা নির্ভর করা উচিত? ইউরোপীয় ইউনিয়ন এখন এই বিরাট প্রশ্নের সামনে দাঁড়িয়ে। এই সংকট মৌখিক ঐক্যের প্রকৃত রূপটি প্রকাশ করেছে। ফলে শুধু এই অঞ্চল নয়, প্রতিটি অঞ্চলের দেশগুলোই এমন বিষয়ে নতুন করে ভাবতে বাধ্য হবে। করোনা-পরবর্তী বিশ্বকাঠামোয় সবচেয়ে বড় আঘাতটি নিঃসন্দেহে পড়বে বিশ্বায়নের ওপর। এই আঘাত পুরো ধারণাটিকেই ঝেঁটিয়ে বিদায় করতে পারে—এটা হলো আশঙ্কা। আর আশা হচ্ছে, এই সংকটের পর বিশ্ব সত্যিকারের এক বিশ্বায়নের যুগে প্রবেশ করবে। শঙ্কা হলো, বর্তমান উৎপাদন ও বণ্টনব্যবস্থা ভেঙে পড়বে। আশা হলো, এর স্থান এমন এক কাঠামো নিতে পারে, যা সব মানুষকে ন্যূনতম সামাজিক নিরাপত্তা বলয়ে নিয়ে আসবে, উৎপাদন ও বণ্টনব্যবস্থাকে দাঁড় করাবে প্রয়োজনের ভিতের ওপর। আর সবচেয়ে বড় আশার কথা হলো, পৃথিবী সুস্থ হয়ে উঠছে। এই সংকট পরবর্তী বিশ্বের মানুষেরা এই পৃথিবীকে হয়তো বুঝতে শিখবে এবং নিজেকে প্রকৃতির এক ক্ষুদ্র অংশ হিসেবে মেনে নেওয়ার বুদ্ধিমত্তা দেখাবে। করোনা-পরবর্তী বিশ্ব কেমন হবে, তা নির্ধারণের ভার এখনো মানুষের ওপরই আছে—এর চেয়ে বড় আশা আর কী হতে পারে।
ফজলুল কবির: সাংবাদিকfazlul.kabir@prothomalo.com


",https://www.prothomalo.com/bangladesh/article/1651276,"
১৭ এপ্রিল ২০২০, ১০:১১

							আপডেট:
১৭ এপ্রিল ২০২০, ১১:৪৯",Real
নাটক নির্মাণে চূড়ান্ত নষ্টামির প্রতিযোগিতায় মেতেছে চ্যানেলগুলো,"

ঘরের ভেতরে থেকেও একসঙ্গে অনেক বন্ধুর সঙ্গে আড্ডা দিয়েছেন অভিনেতা মাহফুজ আহমেদ। পয়লা বৈশাখে আড্ডা দিয়েছেন অভিনয়শিল্পী সংঘের সদস্যদের সঙ্গে। তবে সেটা অনলাইনে। সেই আড্ডায় কেউ নেচেছেন, কেউ গেয়েছেন, আবার কেউবা পড়েছেন কবিতা। জাহিদ হাসানকে কবিতা আবৃত্তি করতে দেখে ভালো লেগেছে তাঁর। তবে এটা জেনে মাহফুজ সবচেয়ে বেশি অবাক হয়েছেন যে জাহিদ হাসান কবিতা লিখেছেন!
গত মাসের ২৩ মার্চ থেকে সব কাজ বন্ধ করে ঘরবন্দী হয়েছেন মাহফুজ আহমেদ। বেশির ভাগ সময় সিনেমা দেখে, বই পড়ে ও ব্যায়াম করে সময় কাটাচ্ছেন তিনি। এ ছাড়া বন্ধু ও স্বজনদের সঙ্গে কথাও বলছেন ফোনে। তিনি জানান, আগে ব্যস্ততার কারণে অনেক প্রিয়জনের সঙ্গে কথা হতো না। তিনি এখন নিয়মিত তাঁদের খোঁজখবর নেওয়ার চেষ্টা করছেন। তিনি বলেন, ‘আমার বয়স্ক মা, অস্ট্রেলিয়াপ্রবাসী স্ত্রী-সন্তানদের সঙ্গে প্রতিনিয়ত কথা বলছি। আমার ভাই একজন চিকিৎসক। তাঁর সঙ্গে কথা বলে মানসিকভাবে শক্ত থাকার চেষ্টা করছি।’
একসময়ের জনপ্রিয় অভিনেতা মাহফুজ আহমেদ এখন একজন প্রযোজকও। যদিও এখনকার টিভি নাটক নিয়ে ভীষণ মর্মাহত তিনি। এ প্রসঙ্গে তিনি বলেন, ‘আমাদের নাটকের অতীত গৌরব নষ্ট হয়ে যাচ্ছে। গত কয়েক বছরে আমার মনে হয়েছে, আমাদের দেশে নাটক নির্মাণে চূড়ান্ত নষ্টামির একটা প্রতিযোগিতায় মেতেছে চ্যানেলগুলো। সেগুলোও তৃতীয় শ্রেণির নাটক। নাটককে মানুষের কাছে একটা হাস্যকর জিনিসে পরিণত করেছে তারা। একই সঙ্গে এ ধরনের নাটক যাঁরা নির্মাণ করেন, নাটকগুলোয় যাঁরা অভিনয় করছেন, তাঁরা সমাজের মানুষের কাছে হাসির পাত্রে পরিণত হচ্ছেন।’
নাট্যাঙ্গনের এই ক্ষতি পুষিয়ে ওঠার উপায় কী? মাহফুজ আহমেদ বলেন, ‘আর্থিক ক্ষতি আমরা কাটিয়ে উঠতে পারব। যদি রুচি এবং মানসিকতার ক্ষতি হয়, সামাজিক ক্ষতি হয়, সেটা পূরণ হয় না। নাটককে আমরা নষ্ট ও চরিত্রহীন করে ফেলেছি। সেই জায়গাকে আগে ঠিক করতে হবে। সবাইকে একত্র হয়ে নাটককে আবার নাটকের জায়গায় ফিরিয়ে আনতে হবে।’
জনপ্রিয় অভিনেতা জাহিদ হাসান কবিতা লিখেছেন শুনে অবাক হয়েছিলেন কেন? এমন প্রশ্নে মাহফুজ আহমেদ বলেন, ‘আগে কেউ আমাকে গুলি করলেও বিশ্বাস করতাম না যে জাহিদ হাসান কবিতা লিখতে পারে। সেই জাহিদ করোনার এই সময়ে ভালো কবিতা লিখেছে। সেটা আবার সুন্দর করে আবৃত্তি করে সবাইকে শুনিয়েছে। এটা আমার খুবই ভালো লেগেছে।’
১৪ এপ্রিল থেকে আরটিভিতে শুরু হয়েছে অষ্টধাতু নামে একটি ধারাবাহিক নাটক। সাইদুর রহমান রাসেল পরিচালিত নাটকটি লিখেছেন বৃন্দাবন দাস। নাটকটির প্রযোজক মাহফুজ আহমেদ।


",https://www.prothomalo.com/bangladesh/article/1651275,"
১৭ এপ্রিল ২০২০, ১০:০০

							আপডেট:
১৭ এপ্রিল ২০২০, ১০:০০",Real
"চট্টগ্রামে নতুন শনাক্ত ১৯, ১৭ জনই লক্ষ্মীপুরের","

চট্টগ্রামের বিআইটিআইডিতে আজ বৃহস্পতিবার আরও ১৯ রোগীর কোভিড -১৯ শনাক্ত হয়েছে। এর মধ্যে লক্ষ্মীপুরের ১৭জন রয়েছে। বাকি দুজনের মধ্যে একজন চট্টগ্রামের ও অপরজন ফেনীর।জেলা সিভিল সার্জন সেখ ফজলে রাব্বি রাতে বিষয়টি নিশ্চিত করেছেন। তিনি জানান, আজ ১১১ টি নমুনা পরীক্ষা করা হয়। তার মধ্যে লক্ষ্মীপুরে ১৭জনের করোনাভাইরাস শনাক্ত হয়। আর চট্টগ্রাম ও ফেনীর একজন করে পজিটিভ রয়েছে। চট্টগ্রামে শনাক্ত রোগীটি সরাইপাড়ার বাসিন্দা।
এ নিয়ে চট্টগ্রামের বিআইটিআইডিতে করোনা পজিটিভ রোগী পাওয়া গেছে মোট ৫৫ জন। তার মধ্যে লক্ষ্মীপুরের ১৯ জন এবং ফেনী ও নোয়াখালীর তিনজন রয়েছেন। বাকি ৩৩ জন চট্টগ্রামের। এর মধ্যে চট্টগ্রামের চার রোগী মারা গেছেন।


",https://www.prothomalo.com/bangladesh/article/1651274,"
১৬ এপ্রিল ২০২০, ২৩:১৬

							আপডেট:
১৬ এপ্রিল ২০২০, ২৩:১৮",Real
ম্যারাডোনা মেসির মাঝে আছেন রোনালদিনহো,"

লাজলো কুবালা থেকে ডিয়েগো ম্যারাডোনা আর লিওনেল মেসি। মাঝে ছিলেন রিভালদো, রোমারিও আর রোনালদিনহো। বার্সেলোনার ১০ নম্বর জার্সির ইতিহাস খুব উজ্জ্বল। গত দুই দশকে বার্সেলোনার ১০ নম্বর জার্সির গায়ে আলো ছড়িয়েছেন রোনালদিনহো আর এখন আলো ছড়িয়ে যাচ্ছেন মেসি।
তবে সেই শুরু থেকেই বার্সেলোনার ১০ নম্বর জার্সির খেলোয়াড়েরা ছড়ি ঘুরিয়ে গেছেন স্পেনের ফুটবলে। বার্সেলোনায় ১০ নম্বর জার্সিতে বেশি আধিপত্য আর্জেন্টিনা আর ব্রাজিলেরই। জার্সিটাকে বিখ্যাত করেছেন বলতে গেলে দক্ষিণ আমেরকিার ফুটবলের এই দুই পরাশক্তি দলের খেলোয়ড়েরা।
স্পেনের ফুটবলে জার্সিতে নম্বর লেখার প্রচলন ১৯৪৭ সালে। শুরু থেকেই বার্সেলোনায় ব্যবহার হয়ে আসছে ১০ নম্বর জার্সির। সেই থেকে এ পযর্ন্ত বার্সেলোনার ১০ নম্বর জাসির্টিকে মাহাত্ম্য দিয়েছেন কারা সেটা দেখে আসা যাক।
শুরুর তাঁরা
বার্সেলোনায় ১০ নম্বর জার্সির গায়ে প্রথম যিনি স্পেনের ফুটবলে ছড়ি ঘোরান তিনি একজন আর্জেন্টাইন। ওই সময়ে নিয়মিত বার্সেলোনার ১০ নম্বর জার্সির পরতেন মিডফিল্ডার ফ্লোরেনসিও। তবে ক্লাবটির প্রকৃত তারকাদের মধ্যে প্রথমে ১০ নম্বর জার্সির পরে খেলেছেন হাঙ্গেরির লাজলো কুবালা। হাঙ্গেরি থেকে পালিয়ে শরণার্থীর হিসেবে ১৯৫০ সালে স্পেনে আসেন কুবালা।
পঞ্চাশের দশকে বার্সেলোনার বড় ক্লাব হিসেবে বেড়ে ওঠায় ভূমিকা রাখা কুবালা চারটি লা লিগা শিরোপা জিতেছেন। ১৯৫০ থেকে ১৯৬১-এই ১০ বছরে ক্লাবটির হয়ে ৩৫৭ ম্যাচ খেলে ২৮১ গোল করেছেন কুবালা। শেষের দিকে তাঁর দুই সতীর্থ ব্রাজিলিয়ান ফরোয়ার্ড এভারিস্তো আর স্পেনের মিডফিল্ডার লুইস সুয়ারেজও বার্সেলোনার ১০ নম্বর জাসদে আলো ছড়িয়েছেন।
আশি ও নব্বইয়ের দশক
ষাট আর সত্তরের দশকে বার্সেলোনার ১০ নম্বর জার্সির হাতবদল হয়েছে অনেকবার। রামন ভিয়াভের্দে, ফার্নান্দো গয়ভায়ের্তস, উগো সোতিল আর হুয়ান মানুয়েল আসেনসিরা এই জার্সি পরেছেন। কিন্তু এঁদের কেউই পূর্বসূরিদের মতো ১০ নম্বরের সেই কারিশমা দেখাতে পারেননি।
অবশেষে বার্সেলোনা ১০ নম্বর জার্সির যোগ্য উত্তরসূরি খুঁজে পায় ১৯৮২ সালে। আর্জেন্টিনা কিংবদন্তি ডিয়েগো ম্যারাডোনার আগমনে। ক্লাবটিতে দুই মৌসুমে ম্যারাডোনা একটি করে কোপা দেল রে, কোপা দে লিগা আর স্প্যানিশ সুপার কাপ জেতেন। অল্প সময় থাকলেও বার্সেলোনার ১০ নম্বর জার্সির হারানো গৌরব ফিরিয়ে তো দিয়েছেনই, একই সঙ্গে সেটিকে নিয়ে গেছেন অন্য এক উচ্চতায়।
ম্যারাডোনা চলে যাওয়ার পর পেপ গার্দিওলার মতো একজন ‘যোগ্য’ উত্তরসূরি খুঁজে পাওয়ার আগে বার্সার ১০ নম্বর জার্সির গায়ে তুলেছেন স্টিভ আর্চিবালদ ও রবার্ত ফার্নান্দেজ। গার্দিওলা অবশ্য খুব বেশি দিন ১০ নম্বর জার্সি পরেননি, তিনি পরে ৪ নম্বর জার্সি বেছে নিয়েছিলেন। ওই সময়টাতে এক মৌসুমের জন্য বার্সেলোনার ১০ নম্বর জার্সিতে ঝলক দেখিয়েছেন রিস্তো স্তইচকভ। সেই ১৯৯৩-৯৪ মৌসুমে স্তইচকভের দুর্দান্ত পারফরম্যান্সে লিগ ও সুপার কাপের ডাবল জেতে বার্সেলোনা।
অল্প সময়ের জন্য বার্সেলোনার ১০ নম্বর জার্সি গায়ে তুলেছিলেন ব্রাজিলের সাবেক স্ট্রাইকার রোমারিও। এই জার্সি গায়ে দুই মৌসুমে ক্লাবটির হয়ে ৮৪ ম্যাচে ৫৩ গোল করেছেন তিনি। বার্সেলোনার ১০ নম্বর এমন অল্প সময়ের জন্য পরেছেন আরও অনেক অসাধারণ ফুটবলারই। এঁদের মধ্যে দুই মৌসুম জার্সিটি পরেছেন রোমানিয়ান কিংবদন্তি গিওর্গি হ্যাজি।
আধুনিক যুগ১৯৯৭ সালে বার্সেলোনায় নাম লিখিয়ে শুরু থেকেই আলো ছড়িয়ে যাচ্ছিলেন রিভালদো। তবে ব্রাজিলিয়ান ফরোয়ার্ড শুরুতেই ১০ নম্বর জার্সিটি পাননি। সেটি তাঁকে দেওয়া হয় ২০০০-২০০১ মৌসুমে। ১০ নম্বর জার্সির গায়ে বার্সেলোনায় দুটি মৌসুমই খেলেন রিভালদো। তবে এই অল্প সময়েই বার্সেলোনার আর সব তারকা ১০ নম্বর খেলোয়াড়ের মতো তিনিও আলো ঠিকই ছড়িয়েছেন। রিভালদো যাওয়ার পর বার্সার ১০ নম্বর জার্সিটি পেয়েছেন আর্জেন্টিনার হুয়ান রোমান রিকেলমে। তবে সেটি বেশি দিন ধরে রাখতে পারেননি তিনি। ২০০৩ সালে বার্সেলোনায় আসেন রোনালদিনহো। পিএসজি থেকে এসে স্পেনের ফুটবলপ্রেমিকদের যেন তাঁর জাদুকরি ফুটবলে মোহিত করে ফেলেন রোনালদিনহো।
১০ নম্বর জার্সিটা তাঁর গায়ে ওঠা অবধারিতই ছিল। আর ১০ নম্বর জার্সি গায়ে বার্সেলোনার হয়ে তিনি যেমন আলো ছড়িয়েছেন, তাতে জার্সিটির মাহাত্ম্য বেড়ে গেছে আরও। বার্সেলোনায় পাঁচ মৌসুমে তিনি দুটি লিগ ও একটি চ্যাম্পিয়নস লিগ শিরোপা জেতেন। বার্সেলোনায় রোনালদিনহোর উত্তরসূরি তৈরি হচ্ছিল নীরবেই। যদিও সেই উত্তরসূরি বার্সেলোনার মূল দলে শুরু করেছিলেন ৩০ নম্বর জার্সি পরে। সেখান থেকে ১৯ নম্বর জার্সি হয়ে ‘উন্নতি’র ধারা শেষ হয়ে ১০-এ এসে। আর্জেন্টাইন তারকা লিওনেল মেসিই রোনালদিনহোর ১০ নম্বর জার্সির যোগ্য উত্তরসূরি হিসেবে নিজেকে প্রতিষ্ঠা করেন।
২০০৮ সালে স্পেন থেকে ইতালিতে পাড়ি জমান রোনালদিনহো। ওই মৌসুমেই বার্সেলোনার ১০ নম্বর জার্সির অধিকার পেয়েছেন মেসি। আর এই জার্সি গায়ে তিনি কী করেছেন আর কী করে যাচ্ছেন সেটা সবারই জানা। বার্সেলোনার ১০ নম্বর বারবার হাতবদল হলেও কিন্তু এর মর্যাদা প্রায় সবাই-ই রাখতে পেরেছেন। রোনালদিনহো আর মেসি বুঝি একটু বেশিই সেটা পেরেছেন!


",https://www.prothomalo.com/bangladesh/article/1651273,"
১৬ এপ্রিল ২০২০, ২৩:১৩

							আপডেট:
১৬ এপ্রিল ২০২০, ২৩:১৬",Real
সিলেটের বিশ্বনাথ এলাকাবাসীর পাশে প্রবাসী আলমাস আলী,"

আমেরিকা প্রবাসীরাও বাংলাদেশের নিজ নিজ এলাকার বিপন্ন মানুষের পাশে এসে দাঁড়িয়েছেন। তাঁদের মধ্যে একজন সিলেটের বিশ্বনাথ উপজেলার লালটেক গ্রামের আলমাস আলী।
চলমান বৈশ্বিক করোনা পরিস্থিতি ও আসন্ন রমজান উপলক্ষে আলমাস আলী নিজ পরিবার ও গ্রামের যুবকদের সহযোগিতায় গ্রামের অধিবাসী ও আত্মীয়-স্বজনদের মধ্যে ১৪ এপ্রিল খাদ্যসামগ্রী ও নগদ অর্থ বিতরণ করেন। একই সঙ্গে তিনি সমাজের বিত্তবানদের অসহায়দের পাশে দাঁড়ানোর অনুরোধ করেছেন। প্রয়াত আত্মীয়স্বজন, বন্ধুবান্ধবের জন্য দোয়া চেয়েছেন তিনি। অসুস্থ প্রিয়জন ও বিশ্ববাসীর শান্তি কামনা এবং নিজের পরিবারের জন্যও সবার কাছে দোয়া চেয়েছেন তিনি।
এ বিষয়ে আলমাস আলী বলেন, ‘দয়া নয়, আমাদের ওপর গরিব-দুঃখীর হক রয়েছে। সর্বোপরি মহান আল্লাহ পাকের নির্দেশ মেনে আসুন আমরা বিপদে তাদের পাশে দাঁড়াই।’
তিন দশক থেকে নিউইয়র্কে পরিবার নিয়ে বাস করছেন আলমাস আলী। প্রবাসে থাকলেও দেশের অনগ্রসর মানুষের পাশে সর্বদা তাঁর নিজ সামর্থ্য অনুযায়ী সম্পৃক্ত থেকেছেন সব সময়। নিজের এলাকার মানুষের পাশে থাকার চেষ্টা করেছেন এ প্রবাসী। দেশের দরিদ্র জনগোষ্ঠীর জন্য টিউবওয়েল স্থাপন করে সুপেয় পানির ব্যবস্থা করা, ঘরবাড়ি মেরামত, গরিব শিক্ষার্থীদের শিক্ষাব্যয় বহন, মসজিদ, মাদ্রাসা, এতিমখানায় অনুদান দেওয়ার পাশাপাশি আমেরিকায়ও অনেক সেবামূলক কাজের সঙ্গে নিজেকে জড়িত রেখেছেন।


",https://www.prothomalo.com/bangladesh/article/1651272,"
১৬ এপ্রিল ২০২০, ২৩:১৩

							আপডেট:
১৬ এপ্রিল ২০২০, ২৩:১৫",Real
করোনাকাল ইন রুয়ান্ডা,"

বিশ্বজুড়ে করোনার আতঙ্ক চলছে। প্রতিদিনই নতুন করে মানুষ এই ভাইরাসে আক্রান্ত হচ্ছেন, কেউ কেউ মারাও যাচ্ছেন। পত্রিকার পাতায় বা সামাজিক যোগাযোগমাধ্যমে ঢুকলে এর তীব্রতা সহজেই আন্দাজ করা যায়। অদৃশ্য শক্তির বিরুদ্ধে রাষ্ট্রগুলো সর্বশক্তি নিয়োগ করছে, আশানুরূপ ফল পাওয়া গেলেও বিশ্বব্যাপী এর আতঙ্ক এখনো ভয়ানকই বলা যায়।
পূর্ব আফ্রিকার দেশ রুয়ান্ডাও এর ব্যতিক্রম নয়।১৪ মার্চ রুয়ান্ডায় প্রথম করোনা পজিটিভ রোগী চিহ্নিত হয়। তিনি ভারতের মুম্বাই থেকে এসেছিলেন বলে জানা গেছে। একে একে এই সংখ্যা বর্তমানে ১১০–এ পৌঁছেছে, যদিও এ থেকে ইতিমধ্যেই ৭ জন সুস্থ হয়ে বাড়ি ফিরেছেন (১৫ এপ্রিল)। অত্যন্ত ইতিবাচক দিক হলো যে রুয়ান্ডাতে এখনো এ রোগে কেউ মারা যাননি, যার সফলতার তারিফ অবশ্যই সরকারের প্রাপ্য। কারণ, প্রথম দিন থেকেই সরকার ছিল খুই আন্তরিক, যার ফলও তারা অবশ্যই পেতে শুরু করেছে।যখনই একজন রোগী চিহ্নিত হয়েছে, ঠিক এক ঘণ্টার মধ্যেই সরকার থেকে নির্দেশনা জারি হয়েছে এবং দ্বিতীয় রোগী চিহ্নিত হওয়ার জন্য একদমই অপেক্ষা করা হয়নি বলা যায়। যাতে জনগণ সচেতন হতে পেরেছেন। স্কুল-কলেজ-বিশ্ববিদ্যালয়, রাস্তাঘাট থেকে শুরু করে অপ্রয়োজনীয় যাবতীয় প্রতিষ্ঠান বন্ধের নির্দেশ দেওয়া হয়েছে এবং জনগণও অক্ষরে অক্ষরে তা পালন শুরু করেছেন। পুলিশ প্রশাসনসহ সব স্থানীয় প্রশাসন একযোগে কাঁধে কাঁধ মিলিয়ে সরকারকে সহযোগিতা করে যাচ্ছে। ফলে এর বিস্তার থামানো গেছে বলা যায়।তা ছাড়া নির্দেশনা দেওয়া হয়েছে, যাঁরা বাড়ি থেকে কাজ করতে পারবেন, তাঁরা যেন প্রতিষ্ঠানপ্রধানের সঙ্গে আলোচনা করে শিগগিরই সম্ভব এ বিষয়ে উদ্যোগ গ্রহণ করেন, যা একেবারে শুরু থেকেই সবকিছু বাস্তবায়িত হচ্ছে।আমরা যেহেতু ক্ষুদ্র ঋণদানকারী প্রতিষ্ঠানে (আশা মাইক্রোফিন্যান্স (রুয়ান্ডা) পিএলসি) কাজ করি এবং পুরো প্রক্রিয়াই যেহেতু মূলত উপকারভোগীর সঙ্গে ঘনিষ্ঠ যোগাযোগের সঙ্গে জড়িত, সে ক্ষেত্রে সরকারি নির্দেশনার কারণে কিছুটা সমস্যার সম্মুখীন হতে হয়েছে। তবে নিয়ন্ত্রণকারী প্রতিষ্ঠানের সঙ্গে যোগাযোগের মাধ্যমে ২৩ মার্চ থেকেই কার্যক্রম বন্ধ করে রাখা হয়েছে। যদিও বাসায় বসে যাবতীয় স্টেকহোল্ডারদের সঙ্গে যোগাযোগ রক্ষা করা হচ্ছে, যাতে অফিশিয়াল যাবতীয় কাজে সমন্বয় সাধন করা যায়।বর্তমানে দেশে পুরোপুরি লকডাউন অবস্থা বিরাজ করছে, যা ১৫ মার্চ থেকে শুরু হয়েছিল দ্বিতীয় দফায় এর মেয়াদ বাড়িয়ে ১৯ এপ্রিল বর্ধিত করা হয়েছে। এ অবস্থায় বাইরে বের হওয়ার কোনো সুযোগই আপাতত নেই বলা যায়। কোনো জরুরি কাজে বাইরে যেতে হলে যথাযথ কারণ দর্শাতে হয় এবং এর ব্যত্যয় হলে পুলিশ প্রশাসন থেকে রীতিমতো শাস্তির আওতায় আসতে হয়, যদিও এমন অবস্থার সম্মুখীন এখনো হতে হয়নি।ইতিমধ্যে রুয়ান্ডায় বসবাসকারী সব বাংলাদেশির একটা হোয়াটসঅ্যাপ গ্রুপ খোলা হয়েছে এবং সবাই এর মাধ্যমে একে অপরের সঙ্গে যোগাযোগ করে বিভিন্ন বিষয়ে সহযোগিতা করা হচ্ছে। তা ছাড়া যে বা যিনি করোনা বিষয়ে কোনো আপডেট পাচ্ছেন, তা গ্রুপে পোস্ট করে সবাইকে অবহিত করছেন, যা এ ক্রান্তিকালে আমাদের মনোবল সংহত রাখতে সহায়তা করছে। এখন পর্যন্ত বাংলাদেশিদের কেউ এ রোগে আক্রান্ত হননি বা অন্য কোনো সমস্যার সম্মুখীনও হননি।স্বাভাবিক সময়ে কর্ম সপ্তাহ শুরুর পর যেমন কেবলই কর্মবিরতির (উইকেন্ড) অপেক্ষায় থাকা হতো যে কবে শুক্রবার আসবে, ঠিক তেমনি এখন কেবলই অপেক্ষার পালা কবে কর্মসপ্তাহ আবার ফিরে আসবে। কারণ, দীর্ঘ কর্মবিরতি আসলেই পীড়াদায়ক। তা ছাড়া, ফুলবাগান রক্ষণাবেক্ষণ করা বা এর পরিচর্যা করা আর সবজির বাগানের দেখভাল করে আর কতই বা সময় কাটানো যায়।এরই মধ্যে দেশ–বিদেশে ছড়িয়ে থাকা স্বজনদের নিয়ে ক্রমেই দুশ্চিন্তা দানা বাঁধছে। কারণ, প্রিয় মাতৃভূমিসহ যুক্তরাষ্ট্র ও যুক্তরাজ্যে যে হারে এর বিস্তৃতি ঘটে চলেছে, তাতে আতঙ্কিত না হয়ে একেবারেই পারা যায় না, যদিও কিছুই করার নেই একেবারেই।আশায় আছি শিগগিরই আবার ফিরে আসব কোলাহলময় পৃথিবীতে, যেখানে থাকবে শুধু কাজ আর কাজ, আর বিশ্ববাসীও আবার যাঁর যাঁর স্থানে থেকে বিজয়ের গান গাইতে শুরু করবেন।হৃদয়ের গভীর থেকে প্রার্থনা করছি সেদিন যেন খুব দূরে না হয়।আঁধার কাটবেইআলো আসবেই……………………..!সবাই হাসবেইকান্না থামবেই……………………!বাঁশি বাজবেইগান চলবেই……………………!মানুষ বলবেইসবাই শুনবেই…………………….!ফুল ফুটবেইপাখি গাইবেই……………………!প্রেম হবেইমিলন চলবেই…………………………!মানুষ মানুষে মিশবেই


",https://www.prothomalo.com/bangladesh/article/1651270,"
১৭ এপ্রিল ২০২০, ১০:০০

							আপডেট:
১৭ এপ্রিল ২০২০, ১০:০০",Real
মন খারাপের সময় হাসির সিনেমা দেখা উচিত,"

করোনার কারণে তিন সপ্তাহ ধরে ঘরে আছেন দিলশাদ নাহার কনা। এই সময়টায় শুনছেন প্রিয় শিল্পীর গান। সিনেমাও দেখছেন। তবে টেলিভিশনে খবরগুলো বেশি দেখা হচ্ছে। ফাঁকে ফাঁকে রান্নাঘরে মাকে সময় দিচ্ছেন। এর মধ্যে একটি নতুন খবর দিলেন কনা। নিজের বাসায় একটি হোম স্টুডিও গড়েছেন। কাজও শুরু করেছেন সেখানে। এসব নিয়ে কথা বললেন তিনি।
করোনা পরিস্থিতিতে ঘরে থেকে সময়টা কেমন কাটছে?করোনাভাইরাস পরিস্থিতি অবনতি হওয়ায় ঘরে ঢুকে গেছি। মানসিক অস্থিরতার মধ্যে আছি। এর আগে দুই দিনের বেশি কখনো ঘরে থাকিনি। অথচ এখন টানা ঘরে আছি। শুরুতে তো ভয়ও পাচ্ছিলাম। এমন ভয় আগে কখনো পাইনি। পৃথিবীজুড়ে এসব কী হচ্ছে! আমরা কোথায় আছি, এই ভয়ংকর পরিস্থিতির কবে শেষ হবে—ভাবতে গেলে সবকিছু এলোমেলো হয়ে যাচ্ছে। তবে কিছুদিন হলো খানিকটা স্বাভাবিক হয়েছি। সিনেমা দেখছি, গান শুনছি।
কোন ধরনের সিনেমা দেখছেন?নিজেকে চাপমুক্ত রাখার জন্য একটু কমেডি ধাঁচের সিনেমাগুলো দেখছি। সবশেষ দেখলাম হিন্দি ছবি গুড নিউজ। পরিস্থিতির সঙ্গে খাপ খাওয়ানোর চেষ্টা করছি। এই মন খারাপের সময় হাসির সিনেমা দেখা উচিত। কিছুটা হলেও মানসিকভাবে চাঙা থাকা যাবে।
আর কোন শিল্পীর গান শুনছেন?ভালো লাগার গানগুলোই শুনছি। শিল্পীদের মধ্যে আইয়ুব বাচ্চু, অরিজিৎ সিংয়ের গান শুনছি। এ ছাড়া কিছু প্রিয় রবীন্দ্রসংগীতও শোনা হচ্ছে। এর বাইরে রান্নাঘরের কাজে মাকে সময় দিচ্ছি।
আপনি নিজে রান্না করেন?ডিমের ভুনা, মুরগির মাংস, মাছ, নুডলস ও ফ্রায়েড রাইস রান্না করতে পারি। যেহেতু এখন ঘরেই আছি, দু-একটি আইটেম রান্না করি। তবে বেশির ভাগ সময়ই মাকে সহযোগিতা করি।
সময়টা তো স্টেজ শোর। কবে শেষবার স্টেজ শো করেন?১৭ মার্চ ঢাকার হাতিরঝিলে একটি শো ছিল। এরপর আর করা হয়নি। ৯টি শো বাতিল হয়।
আপনার সঙ্গে যেসব মিউজিশিয়ান বাজান, এই সংকটে তাঁদের কী অবস্থা?তাঁদের দিনকাল ভালো যাচ্ছে না। শো থাকলে তাঁদের আয় হয়। তা দিয়েই চলেন তাঁরা। প্রতিটি শো থেকে আমরা শিল্পীরা হয়তো একটু বেশি টাকা পাই। শো না থাকলে আমরা হয়তো আরও কিছুদিন চলতে পারব। কিন্তু মিউজিশিয়ানদের কী হবে? পরিস্থিতি দ্রুত ভালো না হলে অনেক মিউজিশিয়ানের ঈদ হবে না।
বিষয়টি কেমন?শীতের শুরু থেকে স্টেজ শোর মৌসুম। প্রথম দিকের শো থেকে যে আয় আসে, বেশির ভাগই খরচ করে ফেলেন সবাই। শেষের দিকের শো থেকে টাকা জমানো হয়। কারণ, রোজার সময় কোনো শো থাকে না। জমানো টাকায় ঈদ করেন তাঁরা। কিন্তু এবার তো রোজার আগে মার্চ-এপ্রিলে কোনো স্টেজ শো করাই গেল না।
ছোট ও বড় পর্দার স্বল্প আয়ের শিল্পী–কলাকুশলীদের জন্য তহবিল তৈরি হচ্ছে। আপনারা শিল্পীরা এসব স্বল্প আয়ের মিউজিশিয়ানের জন্য কী পদক্ষেপ নিচ্ছেন?ওই সব জায়গায় সমিতির মাধ্যমে করা হচ্ছে। শিল্পীদের কোনো সমিতি নেই। ফলে এক জায়গায় দাঁড়িয়ে সবাই মিলে মিউজিশিয়ানদের সহযোগিতা করার সুযোগ নেই। তবে শিল্পীরা হয়তো তাঁদের নিজ নিজ উদ্যোগে নিজের দলের মিউজিশিয়ানদের নিশ্চয়ই সহযোগিতা করছেন। আমার সঙ্গে যাঁরাই বাজান, তাঁদের জন্য কিছু একটা করার চেষ্টা করছি।
শুনলাম, হোম স্টুডিও করেছেন?কখনোই ভাবিনি হোম স্টুডিও করব। এই পরিস্থিতির মধ্যে করতে বাধ্য হলাম। করোনাভাইরাসের ভয়াবহতা কবে শেষ হবে, তা আমরা জানি না। তাই কিছু কাজ চালিয়ে নেওয়ার জন্য এই ব্যবস্থা নিয়েছি।


",https://www.prothomalo.com/bangladesh/article/1651267,"
১৭ এপ্রিল ২০২০, ১২:০০

							আপডেট:
১৭ এপ্রিল ২০২০, ১২:০০",Real
"সন্ধ্যার পর রাস্তায় নায়িকা, ম্যাজিস্ট্রেটের জরিমানা","

করোনা পরিস্থিতিতে সন্ধ্যা ছয়টার পর ঘর থেকে বের হওয়া নিষিদ্ধ। সুনির্দিষ্ট শ্রেণি-পেশার মানুষ ছাড়া অন্য কেউ এই সময়ে বের হতে পারবেন না, এমনটাই নিয়ম করে সরকার। দিনের বেলা বাসা থেকে বের হলেও ফিরতে সন্ধ্যা পেরিয়ে যায় অনেকের। সে রকম এক বিপাকে পড়েছিলেন জাতীয় চলচ্চিত্র পুরস্কারপ্রাপ্ত নায়িকা তমা মির্জা। গতকাল বুধবার সন্ধ্যা ৬টার কিছু পরে রাজধানীর মৌচাক মোড়ে তমা মির্জার গাড়ি আটকে দেন একজন নির্বাহী ম্যাজিস্ট্রেট। আইন ভেঙে সন্ধ্যায় বাইরে থাকায় নায়িকার সম্মতিতেই তাঁকে ৫০০ টাকা জরিমানা করেন তিনি।
তমা মির্জার অভিষেক হয় এম বি মানিকের ‘বলো না তুমি আমার’ সিনেমার মাধ্যমে। ২০১৫ সালে শাহনেওয়াজ কাকলি পরিচালিত ‘নদীজন’ সিনেমায় অভিনয় করে ‘শ্রেষ্ঠ পার্শ্ব অভিনেত্রী’ বিভাগে জাতীয় চলচ্চিত্র পুরস্কার পান তিনি। এখন অবশ্য নতুন কোনো সিনেমার শুটিং নেই। তবে টেলিভিশনে অনুষ্ঠান উপস্থাপনা করছেন তমা। সেই কাজ থেকে ফেরার পথেই জরিমানা গুনতে হলো তাঁকে। প্রথম আলোকে তমা মির্জা বলেন, ‘আমাদের অনুষ্ঠানের বেশ কয়েকটি পর্বের শুটিং করাই ছিল। দুটি পর্বের শুটিং করতে পারলেই এই মাসটা চলবে। এরপর পরিস্থিতি স্বাভাবিক হলে আগামী মাসের প্রথম সপ্তাহে নতুন লটের কাজ শুরু পরিকল্পনা রয়েছে।’
তমা বলেন, ‘শুটিং শুরুর সময় নির্ধারিত ছিল দুপুর ১টায়। আমরা ধরে রেখেছিলাম ৪টার মধ্যে দুটো পর্বের কাজ শেষ হবে। শুটিংয়ের আগে টেকনিক্যাল জটিলতা শুরু হয়। সবকিছু ঠিক করে কাজ শুরু করতে দেরি হয়ে যায়। এরপর শুটিং শেষ হতেও ৬টা বেজে যায়। বের হতে আরও কিছু সময় লেগে যায়। বাসায় যাওয়ার পথে মৌচাক মৌড়ে পুলিশ আমার গাড়ি থামায়। আমিও দেরির কারণটা জানাই। তখন পুলিশ সদস্যরা নিয়মের কথা বলেন। উপস্থিত ভ্রাম্যমাণ আদালতের কথাও বললেন। এরপর গাড়ি থেকে নেমে ম্যাজিস্ট্রেটকে আমার কাজের কথা জানাই। তিনিও আমাকে নিয়মের কথা বলেন। আমি বললাম, নিয়ম অনুসারে যে শাস্তির বিধান আছে, তাই আপনারা করেন। আমি যেহেতু আইন লঙ্ঘন করেছি, শাস্তি তো পেতেই হবে। তখন আমাকে সর্বনিম্ন অঙ্কের জরিমানা করেন।’চিত্রনায়িকা তমা মির্জা বেশ কয়েকটি ছবিতে অভিনয় করেছেন। এর মধ্যে উল্লেখযোগ্য হচ্ছে শাহীন সুমনের ‘মনে বড় কষ্ট’, অনন্ত হীরার ‘ও আমার দেশের মাটি’, শাহাদাৎ হোসেনের ‘অহংকার’, দেবাশীষ বিশ্বাসের ‘চল পালাই’, রয়েল খানের ‘গেইম রিটার্নস’। এখন সিনেমায় অভিনয়ে খুব ব্যস্ত না হলেও টেলিভিশনের কয়েকটি অনুষ্ঠান উপস্থাপনা করছেন তিনি।


",https://www.prothomalo.com/bangladesh/article/1651266,"
১৬ এপ্রিল ২০২০, ২২:৩৭

							আপডেট:
১৬ এপ্রিল ২০২০, ২২:৫০",Real
এশিয়ার মাসসেরা হয়েছিলেন বাংলাদেশের যে ফুটবলার,"

‘ইংল্যান্ডে প্রথম অধিনায়কত্ব।’সামাজিক যোগাযোগ মাধ্যম ফেসবুকে জাতীয় দলের লাল জার্সি পরা ছবি দিয়ে এ কথাটিই লিখেছেন আলফাজ আহমেদ। প্রায় বিশ বছর আগে জাতীয় দলকে প্রথম নেতৃত্ব দেওয়ার স্মৃতিটা এভাবেই আরেকবার স্মরণ করে নিলেন সাবেক স্ট্রাইকার।বাংলাদেশের ফুটবলে যাঁদের খেলা দেখতে দর্শক মাঠে ছুটতেন, সেই সৌভাগ্যবানদের শেষ প্রজন্মের সদস্য আলফাজ। দর্শক যে এমনিতেই মাঠে ছুটতেন না তার কারণও আছে। বর্তমান সময়ের ফুটবল প্রেমীরা শুনলে অবাক হতে পারেন, বাংলাদেশেরই এক স্ট্রাইকার এশিয়ার মাসসেরা ফুটবলার নির্বাচিত হয়েছিলেন । তিনি সেই আলফাজ। যে দেশে একজন ভালো মানের স্ট্রাইকারের জন্য মাথা কুটতে হয়, সে দেশের এক ছোটখাটো গড়নের স্ট্রাইকারের মাথায় উঠেছিল ১৯৯৬ সালের আগস্ট মাসে ‘এশিয়ান ফুটবলার অব দ্য মান্থ’ মুকুট। বিভিন্ন সূত্রমতে জাতীয় দলের হয়ে ১০৫ টি ম্যাচ খেলে ১৬টি গোল আছে তাঁর। তবে পরিসংখ্যান দিয়ে কি আর আলফাজকে বিচার করা যাবে!ঘরোয়া ফুটবলে প্রায় বিশ বছরের ক্যারিয়ার আলফাজের।১৯৯১-৯২ মৌসুমে রহমতগঞ্জের হয়ে ঘরোয়া ফুটবলে অভিষেক। পরবর্তী সময়ে আবাহনী লিমিটেড, মোহামেডান, ব্রাদার্স ইউনিয়ন, শেখ রাসেলের হয়ে খেলেছেন। সবচেয়ে বেশি খেলেছেন মোহামেডানের জার্সিতে। ২০১৩ সালে সাদা- কালো জার্সিতেই চিরপ্রতিদ্বন্দ্বী আবাহনীর বিপক্ষে খেলে বুট জোড়া তুলে রাখেন দেশের ফুটবল ইতিহাসের অন্যতম সেরা স্ট্রাইকার।
জাতীয় দলের জার্সিতে ছিল বর্ণিল ক্যারিয়ার। ১৯৯৫ সালে কলম্বোয় অনুষ্ঠিত সার্ক গোল্ডকাপ দিয়ে জাতীয় দলে অভিষেক। আবির্ভাবেই বুঝিয়ে দিয়েছিলেন দেশের ফুটবলে অনেক দিন রাজত্ব করতেই তাঁর আসা। মোনেম মুন্নার নেতৃত্বে মিয়ানমারের চার জাতি টুর্নামেন্টের মাধ্যমে প্রথম আন্তর্জাতিক শিরোপা জিতে বাংলাদেশ। সে দলের সদস্য ছিলেন। দেশের ফুটবল ইতিহাসে এখন পর্যন্ত মোট চারটি আন্তর্জাতিক শিরোপা জিতেছে বাংলাদেশ। এর মধ্যে প্রথম বড় তিনটিতেই আছে আলফাজের নাম।
১৯৯৯ সালে কাঠমান্ডু সাফের ফাইনালে তাঁর গোলেই নেপালকে হারিয়ে সোনার হরিণের দেখা পেয়েছিল বাংলাদেশ। চার বছর পর ঢাকায় অনুষ্ঠিত সাফ ফুটবলের প্রথম ও শেষ শিরোপাতেও ছিল আলফাজের জাদুকরী ছোঁয়া।
১৯৯৫ থেকে ২০০৮ , জাতীয় দলের জার্সিতে মোট ১৩ বছরের ক্যারিয়ারে আলফাজ ছিলেন দুর্দান্ত এক স্ট্রাইকার। লম্বা ক্যারিয়ারে অধিনায়কত্ব করার সুযোগ বেশি দিন হয়নি, মাত্র তিন বছর (২০০০ থেকে ২০০৩)। ইংল্যান্ডে ভারতের বিপক্ষে আন্তর্জাতিক প্রীতি ম্যাচে প্রথম অধিনায়কত্ব পাওয়া। যদিও সে ম্যাচে ১-০ গোলে হেরেছিল বাংলাদেশ।
২০ বছর পরে এসে সেই স্মৃতি মনে করিয়ে দেওয়া কেন ? বিশ্ববিদ্যালয়ে পড়ুয়া ছেলের ইচ্ছেতেই ছবিটি ফেসবুকে পোস্ট করেছেন আলফাজ ,‘ছেলে বললেন ছবিটা ফেসবুকে দাও। আমারও মনে হলো সবার সঙ্গে গর্বের একটি মুহূর্ত ভাগাভাগি করি। তাই দেওয়া। আমার জন্য অনেক গর্বের একটি ছবি। জাতীয় দলের অধিনায়কত্ব করার সুযোগ তো আর সবাই পান না।’
বর্তমানে প্রিমিয়ার লিগের দল উত্তর বারিধারার প্রধান কোচের দায়িত্ব পালন করছেন সাবেক এই তারকা। কোচিং করার সুবাদে সার্বক্ষণিক ফুটবলের সঙ্গেই থাকা হয় তাঁর। বর্তমান অধিনায়ক জামাল ভূঁইয়াকে কেমন দেখছেন আলফাজ ? উত্তরসূরির একটি ঘাটতিতে একটু আফসোস সাবেক অধিনায়কের, ‘ফুটবলে অধিনায়কের তেমন ভূমিকা নেই। তবে দলটাকে এক করে রাখতে হয় তাঁকে। জামাল যেহেতু বাংলা ভাষায় দক্ষতা কম, সে জায়গাটায় ঘাটতি আছে বলে মনে হয়।’


",https://www.prothomalo.com/bangladesh/article/1651265,"
১৬ এপ্রিল ২০২০, ২২:৩৮

							আপডেট:
১৬ এপ্রিল ২০২০, ২২:৪২",Real
"জয়পুরহাটে করোনা রোগী শনাক্ত, জেলা লকডাউন","

জয়পুরহাটে প্রথম দুজন করোনা রোগী শনাক্ত হয়েছে। এর পরপরই জেলা লকডাউনের সিদ্ধান্ত নেয় প্রশাসন।
করোনা শনাক্ত দুজনের বাড়ি জেলার কালাই উপজেলায়। তাঁরা ঢাকা থেকে বাড়িতে এসেছিলেন।জয়পুরহাট জেলা প্রশাসক (ডিসি) মোহাম্মদ জাকির হোসেন বৃহস্পতিবার রাত সাড়ে আটটায় প্রথম আলোকে এ তথ্য জানিয়েছেন।কালাই উপজেলা স্বাস্থ্য ও পরিবার পরিকল্পনা কর্মকর্তা আবু তাহের তানভীর হোসেন বলেন, উপজেলার দুই ব্যক্তি জ্বর-সর্দি নিয়ে ঢাকা থেকে এসেছিলেন। তাঁদের একজনের বয়স (৪২), আরেকজনের বয়স (৪৭)। ১৪ এপ্রিল থেকে তাঁদের হোম কোয়ারেন্টিনে রাখা হয়েছে। তাঁদের নমুনা পরীক্ষায় পজিটিভ এসেছে। দুজনকে রাতেই প্রাতিষ্ঠানিক আইসোলেশনে নেওয়ার ব্যবস্থা করা হয়েছে।


",https://www.prothomalo.com/bangladesh/article/1651263,"
১৬ এপ্রিল ২০২০, ২২:৩৬

							আপডেট:
১৬ এপ্রিল ২০২০, ২২:৩৭",Real
লকডাউনের পর বিকিনি পরে সাগরপাড়ে,"

পৃথিবী স্বাভাবিক হয়ে যাওয়ার পর পূজা দেবেন এক দৌড়। প্রথমেই তিনি চলে যাবেন দাদিকে দেখতে। তারপর বন্ধুদের কাছে এবং সবশেষে ব্যায়ামাগারে। ঝেড়ে ফেলবেন শরীরে জমে থাকা মেদ।ব্যবসাসফল ছবি ‘হাউসফুল টু’র অন্যতম অভিনেত্রী পূজা হেগড়ে। লকডাউনের পর যেতে চান পৃথিবীর তিনটি শহরে। শুরুতে হায়দরাবাদে যাবেন পরের ছবির শুটিংয়ে। সেখানে যাওয়ার জন্য রীতিমতো পাগল হয়ে আছেন তিনি। শুটিং শেষে ছুটি কাটাতে যাবেন কেরালায়। তবে সেখানে না গেলে ম্যাঙ্গালোরেও যাওয়ার ইচ্ছা আছে। পূজার সবচেয়ে প্রিয় বন্ধুটি থাকেন আন্ধেরিতে। তাঁর সঙ্গে আড্ডা দেওয়ার জন্যও প্রাণ কাঁদছে পূজার। বন্ধুর থেকেও তাঁকে বেশি ভালোবাসে তাঁর পোষা কুকুরটি।
যদিও কোয়ারেন্টিনে থাকার একটা উপকার রয়েছে। কী সেটা? জানতে চাইলে পূজা বলেন, ‘আগে শুধু মনে হতো, আমি ছুটি চাই। কিছুই করব না। কেবল ঘরে থাকব। এখন মনে হয়, সব সময় বাইরে থাকতে পারা, কাজ করা একটা আশীর্বাদ। যদিও এই কোয়ারেন্টিনের সবচেয়ে ভালো ব্যাপারটি হচ্ছে, ঘন ঘন মেকআপ নিতে হচ্ছে না। আর সবচেয়ে খারাপ দিকটি হচ্ছে, আমি শপিংয়ে যেতে পারছি না।’
মিস ইউনিভার্স ২০১০-এ ভারত থেকে তৃতীয় হয়েছিলেন পূজা হেগড়ে। বলিউডে অভিষিক্ত হন ২০১৬ সালের ‘মহেঞ্জো দারো’ ছবির মাধ্যমে। তামিল ও তেলেগু ছবিতেও তিনি কাজ করেছেন। লকডাউনের পর নিশ্চয়ই আবার দুই হাত ভরে শপিং করবেন পূজা। লকডাউনের পর আর কী করবেন? এমন প্রশ্নে তিনি জানিয়েছেন, ‘বিকিনি পরে সাগরপাড়ের বাতাসে ছোটাছুটি করবো।’ সূত্র: ফিল্মফেয়ার


",https://www.prothomalo.com/bangladesh/article/1651262,"
১৭ এপ্রিল ২০২০, ১১:০০

							আপডেট:
১৭ এপ্রিল ২০২০, ১১:০০",Real
বন থেকে উদ্ধার সেই মায়ের সঙ্গে দেখা করলেন ছেলে,"

টাঙ্গাইলের সখীপুরে বন থেকে উদ্ধার হওয়া সেই মাকে দেখতে ঢাকা মেডিকেল কলেজ হাসপাতালে গেলেন তাঁর একমাত্র ছেলে সানোয়ার হোসেন। তিনি বৃহস্পতিবার বিকেলে মায়ের সঙ্গে দেখা করেন এবং রাতে মায়ের সঙ্গে হাসপাতালে থাকবেন বলে জানিয়েছেন।ছেলের দাবি, তাঁর মা একজন মানসিক রোগী। তিনি গত ২৩ মার্চ শেরপুরের শ্রীবরদী উপজেলার নিজ বাড়ি থেকে নিখোঁজ হন। তিনি তাঁর মাকে করোনার ভয়ে সখীপুরের বনে ফেলে যাননি। তবে মায়ের প্রতি তাঁদের পরিবারের যথেষ্ট অবহেলা ছিল। তিনি গাজীপুরের একটি পোশাক কারখানায় চাকরি করার কারণে মাকে খুঁজতে সময় দিতে পারেননি।সানোয়ার সখীপুরের ইউএনও, পুলিশ ও স্বাস্থ্য বিভাগের প্রতি কৃতজ্ঞতা প্রকাশ করেন এবং দেশবাসীর কাছে করজোড়ে ক্ষমা চান। তিনি বলেন, সখীপুরের প্রশাসন তাঁর মাকে বন থেকে উদ্ধার না করলে হয়তো তাঁর মা মারা যেতেন। তিনি কান্না করে প্রথম আলোকে বলেন, ‘আমি ভীষণ লজ্জা পেয়েছি। আপনারা আমাকে ভুল বুঝবেন না।’
‘করোনা সন্দেহে মাকে সখীপুরের বনে ফেলে গেলেন সন্তানেরা’ শিরোনামে মঙ্গলবার প্রথম আলোর অনলাইনে একটি সংবাদ প্রকাশ হয়। এ ছাড়া বিভিন্ন গণমাধ্যমে খবরটি প্রচার হয়।
মঙ্গলবার রাতে টেলিভিশনে ছবি দেখে সানোয়ার তাঁর মাকে শনাক্ত করেন। এরপর বৃহস্পতিবার বিকেলে তিনি ঢাকা মেডিকেল কলেজ হাসপাতালে যান।
স্থানীয় ইউপি সদস্য বলেন, সোমবার রাত আটটার দিকে বনের ভেতর থেকে এক নারীর কান্নার শব্দ শুনে স্থানীয়রা তাঁকে খবর দেন। পরে স্থানীয় চেয়ারম্যানসহ এলাকার লোকজন ওই নারীর কাছে যান। ওই নারী তাঁর ছেলেমেয়েরা কীভাবে তাঁকে জঙ্গলে ফেলে গেছেন, সেই কাহিনি বলেন। রাত ১২টার দিকে ইউএনওকে খবর দেওয়া হয়। রাত দেড়টার দিকে ইউএনও আসমাউল হুসনার নেতৃত্বে পুলিশ ও মেডিকেল টিম তাঁকে উদ্ধার করে রাতেই অ্যাম্বুলেন্সযোগে ঢাকা মেডিকেল কলেজ হাসপাতালের আইসোলেশন ওয়ার্ডে ভর্তি করেন। তাঁর নমুনা সংগ্রহ করে পরীক্ষায় করোনা শনাক্ত হয়নি।
ঢাকা মেডিকেল কলেজ হাসপাতালের সহকারী রেজিস্ট্রার (মেডিসিন বিভাগ) মোক্তাদির ভূঁইয়া জানান, সাজেদা নামের ওই নারী কিছুটা মানসিক ভারসাম্যহীন। তাঁকে আইসোলেশন বিভাগে রাখা হয়েছে। কয়েক দিন পর ওই মাকে আবার দ্বিতীয় দফায় পরীক্ষা করা হবে।
সানোয়ার বলেন, বিকেল সাড়ে চারটার দিকে আইসোলেশন ওয়ার্ডে তিনি মায়ের সঙ্গে দেখা করেন। তাঁকে দেখে মা খুব খুশি হয়েছেন।
সানোয়ারের ভাষ্য, ২৩ মার্চ তাঁর মা নিখোঁজ হন। ২৫ মার্চ বাড়ি থেকে তাঁকে নিখোঁজের বিষয়ে জানানো হয়। ২৭ মার্চ তিনি মায়ের নিখোঁজের বিষয়ে ছবি দিয়ে সামাজিক যোগাযোগমাধ্যমে একটি পোস্ট করেন। সেখানেও তাঁর মা একজন মানসিক রোগী বলে উল্লেখ করেন তিনি।


",https://www.prothomalo.com/bangladesh/article/1651261,"
১৬ এপ্রিল ২০২০, ২২:৩৪

							আপডেট:
১৬ এপ্রিল ২০২০, ২২:৩৬",Real
শ্রমিকের মজুরি দেয়নি দুই হাজার কারখানা,"

করোনার এই সংকটে মাসের অর্ধেক শেষ হয়ে গেলেও সাভার-আশুলিয়া, গাজীপুর, নারায়ণগঞ্জ, চট্টগ্রাম, নরসিংদী, ময়মনসিংহ ও খুলনার প্রায় দুই হাজার কারখানা বৃহস্পতিবার পর্যন্ত শ্রমিকের মজুরি পরিশোধ করেনি। এসব এলাকায় তৈরি পোশাক, বস্ত্র, সিরামিক, জুতা, পাটকলসহ বিভিন্ন ধরনের কারখানা রয়েছে প্রায় সাড়ে সাত হাজার।
শিল্প পুলিশের দেওয়া তথ্যানুযায়ী, সাভার-আশুলিয়া, গাজীপুর, নারায়ণগঞ্জ, চট্টগ্রাম, নরসিংদী, ময়মনসিংহ ও খুলনায় কারখানার সংখ্যা ৭ হাজার ৬২৯। তার মধ্যে পোশাক ও বস্ত্র কারখানার সংখ্যা ৩ হাজার ৪০৫। বাকি ৪ হাজার ২২৪টি অন্য কারখানা। তবে শিল্প পুলিশের হিসাবে, ঢাকা মহানগরীর শিল্পকারখানার তথ্য-উপাত্ত নেই।
শিল্প পুলিশের সদর দপ্তরের পুলিশ সুপার মোহাম্মদ আমজাদ হোসাইন জানান, বৃহস্পতিবার পর্যন্ত ৭ হাজার ৬২৯ কারখানার মধ্যে ৫ হাজার ৬২৫টি শ্রমিকের মজুরি পরিশোধ করেছে। বাকি ২ হাজার ৩৬টি কারখানা বৃহস্পতিবার পর্যন্ত মজুরি দেয়নি।
অবশ্য ১৬ এপ্রিলের মধ্যে মজুরি দিতে ব্যর্থ কারখানা–মালিকদের বিরুদ্ধে আইনগত ব্যবস্থা নেওয়ার কথা জানিয়েছেন শ্রম প্রতিমন্ত্রী মন্নুজান সুফিয়ান। গত সোমবার প্রতিমন্ত্রীর এই বিবৃতির পর বুধবার কলকারখানা ও প্রতিষ্ঠান পরিদর্শন অধিদপ্তর (ডিআইএফই) বিজ্ঞপ্তিতে নির্ধারিত সময়ের মধ্যে মজুরি না দিতে ব্যর্থ কারখানা–মালিকদের বিরুদ্ধে আইনগত ব্যবস্থা নেওয়ার পাশাপাশি আগামী অর্থবছর সংশ্লিষ্ট প্রতিষ্ঠানের লাইসেন্স নবায়ন করা হবে না বলে জানিয়েছে।
অবশ্য শেষ পর্যন্ত নির্ধারিত সময়ে মজুরি দিতে ব্যর্থ দুই হাজার কারখানার বিরুদ্ধে ব্যবস্থা নেওয়া হবে কি না, জানতে ডিআইএফইর মহাপরিদর্শক শিবনাথ রায়ের সঙ্গে বৃহস্পতিবার রাতে যোগযোগ করে তাঁকে পাওয়া যায়নি।
পোশাকশ্রমিকেরা বিক্ষুব্ধতৈরি পোশাকশিল্পের মালিকদের সংগঠন বিজিএমইএ এবং বিকেএমইএ ১৬ এপ্রিলের মধ্যে মজুরি পরিশোধ করতে তাদের সদস্যদের প্রতি অনুরোধ করেছিল। তবে অনেক কারখানার মালিকই নির্ধারিত সময়ে মজুরি দিতে পারেননি। মজুরি না পেয়ে রাজধানীর পাশাপাশি সাভার-আশুলিয়া, গাজীপুর, নারায়ণগঞ্জ, চট্টগ্রাম এবং ময়মনসিংহে ৫০টির বেশি পোশাক ও বস্ত্র কারখানার শ্রমিকেরাও বৃহস্পতিবার বিক্ষোভ করেন। বিভিন্ন মহাসড়ক অবরোধের ঘটনাও ঘটেছে। 
তৈরি পোশাকশিল্পের মালিকদের সংগঠন বিজিএমইএ দাবি করেছে, তাদের সংগঠনের সরাসরি রপ্তানিকারক ২ হাজার ২৭৪টি কারখানার মধ্যে গতকাল পর্যন্ত মজুরি দিয়েছে ৭২ শতাংশ বা ১ হাজার ৬৬৫টি কারখানা। তাতে ২৪ লাখ ৭২ হাজার শ্রমিকের মধ্যে ৮৭ শতাংশ বা ২১ লাখ ৫৯ হাজার মজুরি পেয়েছে বলে দাবি করছে তারা। অন্যদিকে বিকেএমইএ দাবি করেছে, তাদের সচল কারখানা ৮৩৩টি। তার মধ্যে গতকাল ৫১৩ কারখানার তথ্য সংগ্রহ করা হয়েছে। কারখানাগুলোর মধ্যে ৪৭৭টি মজুরি পরিশোধ করেছে।
শিল্প পুলিশ জানায়, সাভার ও আশুলিয়ার এ ওয়ান বিডি, অ্যালাইন অ্যাপারেল, ফিউচার ক্লোথিং, আদিয়ার অ্যাপারেলস, জেড অ্যাপারেলস, ক্রিস্টাল কম্পোজিট, জেড বিডি অ্যাপারেল, পেনটাফোর্ড অ্যাপারেলসসহ ১২ কারখানার শ্রমিকেরা বৃহস্পতিবার মজুরি না পেয়ে বিক্ষোভ করেন। গাজীপুরের মাদার ফ্যাশন, শাহ মাকদুম গার্মেন্টস, প্রিন্স সোয়েটার, কেজি গার্মেন্টস, এলাবার্ট ফ্যাশন, স্টাইল ক্রাফট, উলেন ওয়্যার, ডিজাইন এক্সিস, আয়েসা ও গালিয়া ফ্যাশন, বডি ফ্যাশনসহ ২২ কারখানার শ্রমিকেরা মজুরির দাবিতে বিক্ষোভ করেছে।
এ ছাড়া নারায়ণগঞ্জের টিএস স্পোর্টস, ফাহিম ফ্যাশন, মার্টিন নিটওয়্যার ও মনোরম অ্যাপারেলস এবং চট্টগ্রামের ড্রাগনি ফ্যাশন, এঅ্যান্ডবি ফ্যাশন এবং এক্সিম ফ্যাশনের শ্রমিকেরা মজুরির দাবিতে বিক্ষোভ করেন। ময়মনসিংহের আইডিয়াল স্পিনিং, ইমপ্রোসিভ টেক্সটাইল, সাবাব ফেব্রিকস, সীমা স্পিনিং, বাশার স্পিনিং, গ্লোরি স্পিনিং, ওরকিট জিও টেক্সটাইল, এমজি কটনসহ আরও কয়েকটি কারখানার শ্রমিকেরা মজুরি না পেয়ে বিক্ষোভ করেন বলে নিশ্চিত করেছে শিল্প পুলিশ।
জানতে চাইলে বিজিএমইএর সভাপতি রুবানা হক বলেন, ‘আমাদের সদস্য কারখানার ৮৭ শতাংশ শ্রমিক মজুরি পেয়ে গেছে। যেসব কারখানা এখনো মজুরি দেয়নি, তাদের অধিকাংশই ছোট ও মাঝারি। আমরা আর্থিক সংকটে থাকা কারখানাগুলোকে সহায়তায় কাজ করছি। তা ছাড়া লকডাউনের কারণেও মজুরি প্রদান কিছুটা বিঘ্নিত হচ্ছে।’অন্যদিকে বিকেএমইএর সহসভাপতি মোহাম্মদ হাতেম প্রথম আলোকে বলেন, যেসব কারখানা মজুরি পরিশোধ করেনি, তাদের অধিকাংশই আগামী সপ্তাহে দেবে। তবে কিছু কারখানা আর্থিক সংকটের কারণে ২৬ এপ্রিল, এমনকি ৩০ এপ্রিল দেবে বলে জানাচ্ছে।
এদিকে বাংলাদেশ গার্মেন্ট শ্রমিক সংহতির সভাপ্রধান তাসলিমা আখতার, সাধারণ সম্পাদক জুলহাস নাইন বাবু ও সাংগঠনিক সম্পাদক আমিনুল ইসলাম এক যৌথ বিবৃতিতে বৃহস্পতিবার বলেছেন, একদিকে করোনার আতঙ্ক আর অন্যদিকে মজুরির অর্থ না পাওয়ার আতঙ্কে শ্রমিকেরা হিমশিম খাচ্ছেন। আজকের বিপদের দিনে তাঁদের পাশে দাঁড়ানোর দায়িত্ব সরকার, মালিক ও ক্রেতাদের। তাঁরা বলেন, মালিকপক্ষ যদি মজুরি দিতে না পারে, তাহলে সরকারকেই দায়িত্ব নিতে হবে। একই সঙ্গে শ্রমিকদের বিপদে জরুরি নিরাপত্তা তহবিল গঠনের জন্য মালিক ও বিদেশি ক্রেতাদের চাপ দিতে হবে।
অনেক কারখানা মজুরি পরিশোধ না করা ও কারখানা লে-অফ ঘোষণার প্রতিবাদে বৃহস্পতিবার বেলা ১১টায় শ্রম ভবনের সামনে বিক্ষোভ করে গার্মেন্ট শ্রমিক ট্রেড ইউনিয়ন কেন্দ্র। সংগঠনের সাধারণ সম্পাদক জলি তালুকদার অভিযোগ করে বলেন, গত চার সপ্তাহে কমপক্ষে ৩০ হাজার শ্রমিক ছাঁটাইয়ের শিকার হয়েছে। পরে জানতে চাইলে তিনি বলেন, শ্রমিকদের কাছ থেকে তথ্য নিয়েই ছাঁটাই হওয়া শ্রমিকের তালিকাটি করা।


",https://www.prothomalo.com/bangladesh/article/1651260,"
১৬ এপ্রিল ২০২০, ২২:২৪

							আপডেট:
১৬ এপ্রিল ২০২০, ২২:৩৩",Real
শিল্পা শেঠির ‘লাকি ফিফটিন’,"

এই করোনাকালেও সুখবর এল শিল্পা শেঠির জীবনে। সম্প্রতি সামাজিক যোগাযোগমাধ্যমে এক ভিডিওবার্তায় সেটি জানিয়েও দিয়েছেন এই বলিউড তারকা। ‘১৫’ সংখ্যাটি নাকি তাঁর জন্য সুখবর বয়ে এনেছে। কারণ এই ১৫-এর সঙ্গে যুক্ত হয়েছে কয়েকটি ভালো খবর। যদিও সেটি কেবলই একটি কাকতাল।
গত ১৫ এপ্রিল শিল্পার মেয়ে সামিশা শেঠির দুই মাস পূর্ণ হয়েছে। এ দিন ছিল সামিশার জন্মদিন। অন্যদিকে গত ১৫ এপ্রিল শিল্পা শেঠির টিকটক অ্যাকাউন্টের অনুসারী ১৫ মিলিয়ন ছাড়িয়েছে। এই সবকিছু মিলে শিল্পার জীবনে ১৫ সংখ্যাটি এসেছে যেন সুয়োরানি হয়ে।
এসব নিয়ে শিল্পা একটি ভিডিও শেয়ার করেছেন ইনস্টাগ্রামে। সেখানে তিনি বলেছেন, ‘কিছু কিছু জিনিস জীবনে অন্য সব জিনিসের তুলনায় অনেক বেশি বিশেষ হয়ে ওঠে। ‘১৫’ সংখ্যাটি এভাবেই বিশেষ হয়ে উঠল তাঁর জীবনে। আমাদের মেয়ে সামিশা আমাদের জীবনে এসেছে ১৫ ফেব্রুয়ারি এবং সে এখন দুই মাস পুরো করল ১৫ এপ্রিল। এটা খুবই বিশেষ এবং মজার। কাকতালীয় ব্যাপার এই যে, ১৫ এপ্রিলেই আমাদের টিকটক অনুসারী সংখ্যা দাঁড়িয়েছে ১৫ মিলিয়নে। সুতরাং কৃতজ্ঞতা সবার কাছে। ভালোবাসা ও শুভেচ্ছা নেবেন।’
সিনেমা থেকে দূরে থাকলেও সামাজিক যোগাযোগমাধ্যমে ভক্তদের কাছেই ছিলেন শিল্পা শেঠি। ‘নিকম্মা’ ছবি দিয়ে আবার রূপালি পর্দায় ফিরছেন এই তারকা।


",https://www.prothomalo.com/bangladesh/article/1651259,"
১৬ এপ্রিল ২০২০, ২২:১৮

							আপডেট:
১৬ এপ্রিল ২০২০, ২২:২৩",Real
কেরালার কাছ থেকে যা শিখতে পারে গোটা বিশ্ব,"

করোনাভাইরাস মোকাবিলায় ভারতের কেরালা রাজ্যের গৃহীত পদক্ষেপ বিশ্বজুড়ে আলোচিত হচ্ছে। প্রশংসায় ভাসছে ‘কেরালা মডেল’। ব্যাপক হারে স্বাস্থ্য পরীক্ষা, আক্রান্ত ব্যক্তিদের সংস্পর্শে আসা লোকজনকে দ্রুত খুঁজে বের করা, দীর্ঘ সময় কোয়ারেন্টিন–ব্যবস্থার পাশাপাশি হঠাৎ লকডাউনের কারণে আটকে পড়া হাজার হাজার অভিবাসী শ্রমিকের জন্য আশ্রয়ের ব্যবস্থা ও কয়েক লাখ শ্রমিকের কাছে নিয়মিত খাবার পৌঁছানোর মতো মানবিক উদ্যোগের কারণেই করোনা মোকাবিলায় সফল হয়েছে কেরালা। তাদের গৃহীত পদক্ষেপগুলো কীভাবে পুরো বিশ্বের জন্য করোনা মোকাবিলায় শিক্ষণীয় হতে পারে, তা তুলে ধরা হয়েছে এমআইটি টেকনোলজি রিভিউ। এমআইটি টেকনোলজি রিভিউ যুক্তরাষ্ট্রের বিশ্বখ্যাত শিক্ষাপ্রতিষ্ঠান ম্যাসাচুসেটস ইনস্টিটিউট অব টেকনোলজির (এমআইটি) একটি সাময়িকী। ১৮৯৯ সাল থেকে প্রকাশিত এই সাময়িকীর সম্পাদকীয় স্বাধীনতা আছে এবং এমআইটি এ ক্ষেত্রে কোনো হস্তক্ষেপ করে না।এমআইটির বিশ্লেষণে বলা হয়, কেরালায় অভিবাসনের দীর্ঘ ইতিহাস রয়েছে। সেখানে আন্তর্জাতিক ভ্রমণকারীরা নিয়মিত যাতায়াত করেন। নতুন করোনাভাইরাস নিয়ে কেরালাতেও শুরু হয়েছিল সংকট। চীনের উহান থেকে আসা এক মেডিকেল শিক্ষার্থী প্রথম সেখানে করোনা রোগী হিসেবে শনাক্ত হন। জানুয়ারি মাসের শেষ দিকে ওই রোগী শনাক্ত হওয়ার আগে থেকেই প্রস্তুতি শুরু হয়ে গিয়েছিল সেখানে। তারা আগে থেকেই এ ধরনের পরিস্থিতিতে করণীয় ও কর্মপরিকল্পনা সাজিয়ে রেখেছিল। করোনার আক্রমণ টের পাওয়ার পরপরই তারা কাজে নেমে পড়ে।
ভয়াবহ মহামারির বিরুদ্ধে অবশ্য কেরালার আগে থেকেই লড়াই করার অভিজ্ঞতা রয়েছে। ২০১৮ সালে নিপা ভাইরাসের বিরুদ্ধে লড়াই করতে হয়েছে কেরালাকে। বাদুড় থেকে উদ্ভূত ওই ভাইরাস মানুষের শরীরে সংক্রমিত হয়েছিল। সেই ভয়াবহ অভিজ্ঞতার আলোকে কেরালা এবার প্রস্তুত ছিল। করোনাভাইরাসের যেখানে কোনো ওষুধ বা ভ্যাকসিন নেই, সেখানে কেরালা এর প্রতিরোধে ব্যবস্থাপনার ক্ষেত্রে যে সাফল্য দেখিয়েছে, তা অনুকরণীয়। প্রযুক্তিগত ঘাটতি থাকা সত্ত্বেও বিশ্ব স্বাস্থ্য সংস্থা (ডব্লিউএইচও) এ মহামারি ব্যবস্থাপনার জন্য কেরালাকে ‘সাফল্যের মডেল’ হিসেবে বিশ্ববাসীর কাছে উপস্থাপন করছে।
এমআইটির প্রতিবেদনে বলা হয়, কেরালা খুব দ্রুত প্রতিক্রিয়া দেখাতে পেরেছে বলে তারা অনেকটাই এগিয়েছে। সংক্রামক রোগের মহামারি ঠেকানোর উপায় হচ্ছে ব্যাপক হারে পরীক্ষা, আইসোলেশন, সংস্পর্শে আসাদের শনাক্তকরণ ও প্রয়োজনীয় চিকিৎসা। সব কটিতেই কেরালা দুর্দান্ত সাফল্য দেখিয়েছে। একদিকে যেমন অত্যন্ত কঠোর পদক্ষেপ নিয়েছে, অন্যদিকে মানবিকতাও দেখিয়েছে। এর আগে নিপা ও জিকা ভাইরাসের প্রাদুর্ভাব ঠেকানোর অভিজ্ঞতা কাজে লাগিয়েছে ভারতের এই রাজ্যটি।
কেরালার কাছ থেকে শিক্ষণীয়বিশ্ব স্বাস্থ্য সংস্থার পরামর্শ অনুযায়ী শুরু থেকেই ব্যাপক হারে পরীক্ষা, আইসোলেশন, সংস্পর্শে আসাদের শনাক্তকরণ ও নজরদারি বাড়ানোর কাজ করেছে কেরালার সরকারি কর্মকর্তারা। এমআইটি টেকনোলজি রিভিউর তথ্য অনুযায়ী, ভাইরাসের দ্রুত ছড়িয়ে পড়া ঠেকাতে কোনো গড়িমসি করেননি তাঁরা। সবার আগে সাড়া দেন কেরালার পঠনমথিত্তা জেলার দায়িত্বে নিযুক্ত সরকারি কর্মকর্তা নোহ পুলিচিলিল বাভা। তিনি স্বাস্থ্যসচিবের অধীনে কাজ করেন। প্রয়োজনীয় উপকরণের স্বল্পতা থাকলেও তাঁদের লক্ষ্য ছিল সংক্রমণ ঠেকাতে চেইন বা শৃঙ্খল ভেঙে দেওয়া। তাই তাঁরা দ্রুত সংক্রমিত ব্যক্তিদের খুঁজে আলাদা করে ফেলেন।
গোয়েন্দা কর্মসূচি৪০ বছর বয়সী নুহ তাঁর অভিজ্ঞতা থেকে এ পরিস্থিতিতে সবার আগে মানুষকে কীভাবে ব্যবস্থাপনা করা যায়, তা নিয়ে চিন্তা করেন। তিনি পুরোনো দিনের গোয়েন্দা কার্যক্রম ও আধুনিক প্রযুক্তির সমন্বয় ঘটিয়ে কে কার সংস্পর্শে এসেছে তা খুঁজে বের করেন। তিনি ৫০ জন পুলিশ কর্মকর্তা, প্যারামেডিকস, স্বেচ্ছাসেবীকে নিয়ে কয়েকটি দলে ভাগ করেন। তিনি সবাইকে সংক্রমিত ব্যক্তির সংস্পর্শে আসা প্রত্যেককে খুঁজে বের করতে বলেন। এর বাইরে জিপিএস তথ্য, বিমানবন্দর, রাস্তা, দোকান প্রভৃতি জায়গা থেকে নেওয়া নজরদারির বিভিন্ন তথ্য বিশ্লেষণ করেন। কয়েক ঘণ্টার মধ্যেই সংক্রমিত ব্যক্তির চলাফেরাসহ তাঁর সংস্পর্শে আসা সবার তথ্য পাওয়া যায়।
রাজ্যের সহযোগিতাকেরালায় কেবল পুলিশের কর্মকাণ্ডই নয়, সেখানে রাজ্য সরকার ব্যাপক সহযোগিতা করেছে। কেরালার স্বাস্থ্যমন্ত্রী কে কে শৈলজা ইতিমধ্যে গণমাধ্যমে ‘করোনাভাইরাস ঘাতক’ হিসেবে পরিচিতি পেয়েছেন। যুক্তরাজ্য, মার্কিন যুক্তরাষ্ট্রের মতো দেশগুলোর পাশাপাশি বাকি ভারত যখন করোনা মোকাবিলায় হিমশিম খাচ্ছে, সেখানে শৈলজা দৃঢ় পদক্ষেপ নিয়েছেন। গত জানুয়ারিতে চারটি বিমানবন্দরে তিনি যাত্রীদের পরীক্ষার নির্দেশ দিয়েছিলেন। যাদের উপসর্গ ছিল, তাদের সরকারি ব্যবস্থাপনায় নেওয়া হয়। ফেব্রুয়ারি মাসেই তিনি ২৪ সদস্যের একটি টিম গঠন করেন, যাতে পুলিশ ও কেরালার বিভিন্ন বিভাগের সরকারি কর্মকর্তারা যুক্ত রয়েছেন। কেরালার স্বাস্থ্যমন্ত্রী কে কে শৈলজা বলেন, ‘আমরা সবচেয়ে মারাত্মক পরিস্থিতির কথা মাথায় রেখে নিজেদের সর্বোচ্চটুকু দেওয়ার চেষ্টা করছি। এখন পর্যন্ত আক্রান্তের সংখ্যা নিয়ন্ত্রণে আছে। তবে আগামী সপ্তাহে কী হবে, তা বলা যাচ্ছে না। তাই এখনই স্বস্তির কোনো সুযোগ নেই।’
সর্বোচ্চ সতর্কাবস্থা৯ মার্চ নাগাদ কেরালায় একটি পরিবার করোনাভাইরাসে সংক্রমিত হওয়ার খবর পাওয়ার ৪৮ ঘণ্টার মধ্যেই নুহের টিমের কাছে তাদের যাতায়াতের সব জায়গার ম্যাপ চলে আসে। এসব তথ্য সামাজিক যোগাযোগমাধ্যমে ছড়িয়ে দেওয়া হয়। মানুষকে একটা হটলাইন নম্বর দেওয়া হয়। ওই পরিবারের সংস্পর্শে আসা ব্যক্তিদের যোগাযোগ করতে বলা হয়। ৩০০ মানুষের সঙ্গে ওই পরিবারে সাক্ষাৎ হয়। এসব মানুষকে শনাক্ত করে তাদের আইসোলেশন করা হয়। সেলফ আইসোলেশন সংখ্যা ১ হাজার ২০০ হয়ে যায় দ্রুত। নুহ একটি কল সেন্টার স্থাপন করে ৬০ জন মেডিকেল শিক্ষার্থী ও কর্মকর্তাদের নিয়ে কাজ শুরু করেন। আইসোলেশনে থাকা প্রতিটি ব্যক্তিকে প্রতিদিন কল করা হতো। তাঁদের শারীরিক ও মানসিক স্বাস্থ্যের খোঁজ নেওয়া হতো। তাঁরা ঠিক বলছেন কি না, তাও পরীক্ষা করা হতো। ঠিক না বললে পুলিশ ব্যবস্থা নিতে শুরু করে। পুলিশের পক্ষ থেকে আইসোলেশনে থাকা ব্যক্তিদের প্রয়োজনীয় সামগ্রী পৌঁছে দেওয়া হয়। পুরো জেলাকে উচ্চ সতর্কব্যবস্থায় রাখা হয়। তারা হাত মেলানোর পরিবর্তে নমস্কার জানানোর প্রচলন করে। এ কারণে কেরালা এখন গ্রাউন্ড জিরো।
নেতৃত্বের প্রদর্শন১১ মার্চ বিশ্ব স্বাস্থ্য সংস্থা করোনাভাইরাসকে মহামারি ঘোষণা দিল। এর পরদিনই ভারতে একজন মারা গেল। পুরো ভারতজুড়ে দেশটির প্রধানমন্ত্রী নরেন্দ্র মোদি যেখানে করণীয় কী ঠিক করতে ব্যর্থ, সেখানে কেরালায় ভিন্ন ধরনের নেতৃত্ব দেখা গলে। ১৫ জন সংক্রমণের শিকার হলেও কেরালা রাজ্যের মুখ্যমন্ত্রী পিনারাই বিজয়ন লকডাউন ঘোষণা করে দেন। তিনি প্রতিদিন মিডিয়া ব্রিফিং করেন। ইন্টারনেট সেবা বাড়ানোর কথা বলেছেন তিনি। তাঁর কার্যকলাপ জনসাধারণের ভয় কমিয়ে আস্থা তৈরি করেছে।
প্রত্যেকের অংশগ্রহণ৩১ মার্চ নাগাদ ভারতে করোনাভাইরাসে সংক্রমিত ব্যক্তির সংখ্যা ১ হাজার ৬৩৭ হয়ে যায়। এর মধ্যে কেরালায় সংক্রমিত ব্যক্তির সংখ্যা দাঁড়ায় ২১৫। এখনো সেখানে সংক্রমিত ব্যক্তিদের সংস্পর্শে আসা মানুষকে খুঁজে বের করে পৃথক করা হচ্ছে। পঠনমথিত্তা জেলায় এখন পর্যন্ত ১ লাখ ৬২ হাজার মানুষকে আইসোলেশন করা হয়েছে। এ পরিস্থিতিতে খাদ্য–সংকটসহ অন্যান্য সংকট মোকাবিলায় প্রত্যেকের অংশগ্রহণ করা প্রয়োজন বলে মনে করেন নুহ। ২৩ দিন আগেও যে বিশাল চ্যালেঞ্জের মুখোমুখি হয়েছিলেন তিনি এখন কাজের চাপ থাকলেও একে সুযোগ হিসেবে দেখতে চান সরকারি এ কর্মকর্তা। তাঁর মতে, ‘আমরা এ ধরনের পরিস্থিতিতে কখনো পড়িনি। চলুন দেখা যাক আমরা কী করতে পারি।’


",https://www.prothomalo.com/bangladesh/article/1651258,"
১৭ এপ্রিল ২০২০, ০৮:৩২

							আপডেট:
১৭ এপ্রিল ২০২০, ০৮:৫৬",Real
‘উপসর্গের নাম ঢাকা–নারায়ণগঞ্জ’,"

জ্বর, সর্দি, কাশি বা শ্বাসকষ্ট কিছুই নেই। শুধু নারায়ণগঞ্জ থেকে এসেছেন বলেই তাঁর নমুনা পরীক্ষা করা হয়। এতেই ধরা পড়ে করোনাভাইরাসের উপস্থিতি। তিনি রাজশাহীর মোহনপুর উপজেলার ২৪ বছর বয়সী এক নারী। এই রোগীর পরীক্ষার ফলাফল ঘোষণার সময় রাজশাহীর সিভিল সার্জন মহা. এনামুল হক আক্ষেপ করে বলেন, ‘করোনার কোনো উপসর্গ নেই। লিখে দিন, উপসর্গ হচ্ছে নারায়ণগঞ্জ বা ঢাকা থেকে আসা লোক।’
এ নিয়ে রাজশাহীতে করোনাভাইরাসে আক্রান্ত চারজন রোগী পাওয়া গেল। তিনজনই নারায়ণগঞ্জ থেকে আসা। আগের তিনজনের মধ্যে প্রথম দুজনকেও মোটামুটি বিপদ-মুক্ত বলছেন চিকিৎসকেরা।
সিভিল সার্জন বলেন, মোহনপুরের মেয়েটি ৯ এপ্রিল নারায়ণগঞ্জ থেকে বাড়ি ফিরেছেন। তাঁর কোনো উপসর্গ নেই। শুধু এলাকাবাসীর অভিযোগ ছিল মেয়েটি নারায়ণগঞ্জ থেকে ফিরেছেন। এই তথ্যের ভিত্তিতে তাঁরা গত বুধবার তাঁর নমুনা সংগ্রহ করেন। পরীক্ষায় করোনা ধরা পড়ে। সিভিল সার্জন বলেন, মেয়েটিকে হোম কোয়ারেন্টিনে থাকার পরামর্শ দেওয়া হয়েছে। তাঁর ফোন নম্বর রাখা হয়েছে। তাঁর সঙ্গে যোগাযোগ করা হবে। কিছু হলেই চিকিৎসা দেওয়া হবে।
রাজশাহীতে ১ এপ্রিল থেকে করোনা পরীক্ষা শুরু হয়েছে। রাজশাহী জেলা গত ১১ এপ্রিল পর্যন্ত করোনামুক্ত ছিল। ১২ এপ্রিল রোববার প্রথম এ জেলায় করোনা রোগী শনাক্ত হয়। ১৪ এপ্রিল সকাল ১০টা থেকে রাজশাহী জেলাকে অনির্দিষ্টকালের জন্য লকডাউন (অবরুদ্ধ) ঘোষণা করা হয়।
 


",https://www.prothomalo.com/bangladesh/article/1651257,"
১৬ এপ্রিল ২০২০, ২২:০১

							আপডেট:
১৬ এপ্রিল ২০২০, ২২:১৪",Real
জাপানের জরুরি অবস্থা সারা দেশে সম্প্রসারিত হতে পারে,"

জাপানের প্রধানমন্ত্রী শিনজো আবে ৭ এপ্রিল থেকে রাজধানী টোকিওসহ সাত জেলায় কার্যকর হওয়া জরুরি অবস্থা দেশ জুড়ে সম্প্রসারিত করার সিদ্ধান্ত নিয়েছেন। জাপানের সংবাদমাধ্যম আজ বৃহস্পতিবার এ তথ্য জানিয়েছে।
প্রধানমন্ত্রী সরাসরি কোনো বক্তব্য না রাখলেও সরকারের ঊর্ধ্বতন কর্মকর্তাদের বরাত দিয়ে বার্তা সংস্থা কিওদো নিউজসহ কয়েকটি দৈনিক পত্রিকা লিখেছে, করোনাভাইরাস সংক্রমণ সমগ্র দেশ জুড়ে ছড়িয়ে পড়ায় পরিস্থিতি সামাল দিতে প্রধানমন্ত্রী ইতিমধ্যে এই সিদ্ধান্ত গ্রহণ করেছেন। দ্রুত আনুষ্ঠানিক ঘোষণা দেওয়া হবে।  এদিকে থমকে পড়া অর্থনীতিকে কিছুটা হলেও চাঙা করে তুলতে জাপান সরকার দেশের সব নাগরিককে এককালীন ১ লাখ ইয়েন বা প্রায় ৯২৬ ডলার দেওয়ার সিদ্ধান্ত নিয়েছে। এই লক্ষ্যে প্রধানমন্ত্রী প্রস্তাবিত সম্পূরক বাজেট বিলে প্রয়োজনীয় সংশোধনী যুক্ত করার নির্দেশ অর্থ মন্ত্রণালয়কে দিয়েছেন। এর আগে সরকারের প্রণোদনায় ভাইরাস সংক্রমণের ফলে আয় কমে যাওয়া পরিবারগুলোকে এককালীন ৩ লাখ ইয়েন দেওয়ার প্রস্তাব ছিল। তবে সরকারের ভেতরের কয়েকটি সূত্র বলছে, ক্ষতিগ্রস্ত পরিবার নির্ধারণ করে নেওয়ার মাপকাঠি পরিষ্কার না হওয়ায় ক্ষমতাসীন জোটের পাশাপাশি প্রধান ক্ষমতাসীন উদার গণতন্ত্রী দলেও বিষয়টি নিয়ে মতপার্থক্য দেখা দিয়েছিল।
সরকার এখন বলছে ১ লাখ ইয়েনের ঢালাও প্রণোদনা একই সঙ্গে খুচরা বিক্রিতে নিয়োজিত ক্ষুদ্র ও মাঝারি প্রতিষ্ঠানগুলোকে পরোক্ষভাবে সাহায্য করবে। নাগরিকদের বাড়িতে থাকার জন্য জানানো অনুরোধ এই সব ব্যবসার ওপর মারাত্মক ক্ষতিকর প্রভাব ফেলতে শুরু করেছে। পরিস্থিতি দ্রুত স্বাভাবিক না হলে এদের অনেকেই নিজেদের দেউলিয়া ঘোষণা করতে পারে।
সমালোচনায় আকিয়ে আবে
করোনাভাইরাস সংক্রমণ দেশ জুড়ে ছড়িয়ে পড়া অবস্থায় বিলাসী জীবন অব্যাহত রাখার জন্য আবারও সমালোচনার মুখে পড়েছেন জাপানে প্রধানমন্ত্রী শিনজো আবের স্ত্রী আকিয়ে আবে। জাপানের সাপ্তাহিক শুকান বুনশুন আজ প্রকাশিত চলতি সপ্তাহের সংখ্যায় জানিয়েছে, প্রধানমন্ত্রীকে জরুরি অবস্থা ঘোষণার অনুমতি দেওয়া আইনের একটি সংশোধনী পার্লামেন্টে পাশ হওয়ার একদিন পর, ১৫ মার্চ আকিয়ে আবে তাঁর বন্ধুদের সঙ্গে উত্তর পূর্ব জাপানের ইওয়াতে জেলায় বেড়াতে যান। সেখানে তাঁকে মাস্ক না পরা অবস্থায় উসা শহরের উসা-জিঙ্গু শিনতো মন্দিরে গিয়ে প্রার্থনা করতে দেখা গেছে।
এর একদিন আগে আইনের সংশোধনী নিয়ে এক সংবাদ সম্মেলনে প্রধানমন্ত্রী আবে বক্তব্য রাখেন। করোনাভাইরাস সংক্রমণ ছড়িয়ে পড়া বন্ধ করার জন্য নাগরিকদের প্রতি সজাগ থাকার আহ্বান জানান তিনি। সাময়িকীটি বলছে, প্রধানমন্ত্রীর নিজের ঘরে সেই বক্তব্যের প্রতিফলন ঘটতে দেখা যায়নি। এর আগে বন্ধুদের সঙ্গে চেরি ফুলের শোভা উপভোগের ছবি সামাজিক মাধ্যমে আপলোড করে সমালোচনার মুখে পড়েছিলেন আবের স্ত্রী।


",https://www.prothomalo.com/bangladesh/article/1651256,"
১৬ এপ্রিল ২০২০, ২২:০৭

							আপডেট:
১৬ এপ্রিল ২০২০, ২২:১৩",Real
আইএমডিবির শীর্ষ পাঁচ সিনেমা,"

ইন্টারনেট মুভি ডেটাবেজ (আইএমডিবি) বিশ্বের সবচেয়ে বড় অনলাইন চলচ্চিত্রের তথ্যভান্ডার। আইএমডিবিতে রয়েছে মুক্তি পাওয়া কয়েক লাখ ছবির খুঁটিনাটি তথ্য। এই ডেটাবেইসে ২৫০টি চলচ্চিত্রের একটি তালিকা আছে। এই তালিকাকে বলা হয় সর্বোচ্চ রেটিং পাওয়া সিনেমার তালিকা। অনেক চলচ্চিত্র বিশ্লেষক এই ছবিগুলোকে বিশ্বের সেরা ছবি হিসেবেও বিবেচনা করেন। ঘরে বসে দেখতে পারেন আইএমডিবি ব্যবহারকারীদের ভোটে সর্বোচ্চ রেটিং পাওয়া সেরা ৫টি ছবি। গত জানুয়ারি মাস পর্যন্ত আইএমডিবি নিবন্ধিত ব্যবহারকারীর সংখ্যা ছিল ৮৩ মিলিয়নের বেশি।আইএমডিবি তালিকায় এক নম্বরে থাকা ছবির নাম ‘দ্য শশাঙ্ক রিডেম্পশন’। গত ১২ বছর ধরে আইএমডিবির তালিকায় সেরা অবস্থান ধরে রেখেছে এই ছবি। বিখ্যাত এই ছবিটি পরিচালনা করেছেন ফ্র্যাংক ড্যারাবন্ট।
গল্পে দেখা যাবে পরকীয়ার লিপ্ত স্ত্রীকে খুন করার পরিকল্পনা করে অ্যান্ডি। হঠাৎ রাতে খুন হন তাঁর স্ত্রী এবং তাঁর প্রেমিক। ১৯৯৪ সালে মুক্তি পাওয়া এ ছবিতে অভিনয় করেছেন টিম রবিন্স, মরগান ফ্রিম্যান প্রমুখ।মাফিয়াজগত নিয়ে এখন পর্যন্ত সেরা ছবি বলা হয় ‘দ্য গডফাদার’কে। ইতালির সিসিলি থেকে আসা সাধারণ একজন ভিটো কার্লিয়নি ভাগ্যক্রমে হয়ে যায় আমেরিকার অন্ধকার জগতের ডন। ১৯৭২ সালে মুক্তি পাওয়া এই ছবিটি তিনটি বিভাগে অস্কার জিতে নেয়। মারিয়ো পুজোর বিখ্যাত উপন্যাস দ্য গডফাদার অবলম্বনে ছবিটি নির্মিত।
‘দ্য গডফাদার’ ছবির ধারাবাহিকতায় ১৯৭৪ সালে মুক্তি পায় ‘দ্য গডফাদার টু’। মাফিয়া জগতে বাবার রেখে যাওয়া আধিপত্য ক্ষমতা ধরে রাখতে মরিয়া হয় কার্লিয়নি। মাইকেল কর্লিয়নি চরিত্রে অভিনয় করেন আল পাচিনো।নির্মাতা ক্রিস্টোফার নোলানের ‘ডার্ক নাইট’ ট্রিলজির দ্বিতীয় ছবি ‘দ্য ডার্ক নাইট’। ‘ব্যাটম্যান বিগিনস’ ছবির শেষে নির্মাতা ইঙ্গিত দেন, পরের ছবিতে ভিলেন হিসেবে আসবে জোকার। ২০০৮ সালে মুক্তি পায় ‘দ্য ডার্ক নাইট’ ছবিটি। অভিনয় করেন ক্রিশ্চিয়ান বেল। জোকার চরিত্র দিয়েই বাজিমাত করেন অভিনেতা হিথ লেজার।
বিবেককে জাগ্রত করার ছবি ‘টুয়েলভ অ্যাঙরি ম্যান’। একটি কক্ষের ভেতর শ্বাসরুদ্ধকর এক নাটকীয়তার জন্য বিখ্যাত এই ছবিটি। এক তরুণ নিজের বাবাকে হত্যা করে। সেটা যুক্তিসংগতভাবে সত্য কি না, তা নিয়েই ১২ জন বিচারক একটি কক্ষে একত্রিত হন। ১৯৫৭ সালে মুক্তি পায় ছবিটি। অভিনয় করেন হেনরি ফন্ডা, লি জে কব, জন ফিডলার, মারটিন বলসাম প্রমুখ।


",https://www.prothomalo.com/bangladesh/article/1651255,"
১৬ এপ্রিল ২০২০, ২২:০১

							আপডেট:
১৬ এপ্রিল ২০২০, ২২:১১",Real
রাঙ্গোলির টুইটার অ্যাকাউন্ট বন্ধ,"

বলিউড তারকা কঙ্গনা রনৌতের বোন ও ব্যবস্থাপক রাঙ্গলি চন্ডালের টুইটার অ্যাকাউন্ট বন্ধ হয়ে গেছে। টুইটারে তাঁর অনুসারী ছিল প্রায় ৯৬ হাজার। অন্যদিকে ওই অ্যাকাউন্ট থেকে রাঙ্গলি অনুসরণ করতেন মাত্র ২৫৫ জনকে।
টুইটারে বেশ সক্রিয় ছিলেন রাঙ্গোলি। বোনের কীর্তি প্রচার ও বলিউড তারকাদের এক হাত নিতেন তিনি ওই অ্যাকাউন্ট থেকে। সামাজিক যোগাযোগমাধ্যমে ‘সহিংসতা’ ও ‘ঘৃণা’ ছড়ানোর দায়ে তাঁর অ্যাকাউন্টটি বন্ধ করে দিয়েছে কর্তৃপক্ষ। এই মাইক্রো ব্লগে প্রায়ই নিজের নানা মত তুলে ধরতেন রাঙ্গোলি। সেসবের বেশিরভাগই বিতর্কিত ও নিন্দনীয়। সম্প্রতি দিল্লির মোরাদাবাদ শহরে করোনা আক্রান্তদের আনার সময় ডাক্তার ও পুলিশদের ওপর পাথর ছোড়ার ঘটনা নিয়ে মিথ্যে ও বিতর্কিত টুইট করেন রাঙ্গোলি। তাই এবার তার খেসারত দিতে হল। বাধ্য হয়ে কর্তৃপক্ষ তাঁর টুইটার অ্যাকাউন্ট বন্ধ করে দিয়েছে।
মুম্বাই পুলিশকে ট্যাগ করে রঙ্গোলির বিরুদ্ধে ব্যবস্থা নেওয়ার আহ্বান জানান পরিচালক রিমা কাগতিসহ অনেকে। তাঁরা বলেন, ‘ভুয়া সংবাদ ছড়ানোর পাশাপাশি একটি নির্দিষ্ট গোত্রের বিরুদ্ধে অন্যদের ঘৃণা ও সহিংসতায় প্ররোচিত করছেন রাঙ্গোলি। এই বক্তব্যকে ‘লাইক’ দিয়ে সমর্থন করেন হাজার হাজার মানুষ। এর আগেও রাঙ্গোলির হিংসা ও উস্কানিমূলক বক্তব্যের জন্য বহুবার সাধারণ মানুষ তাঁর অ্যাকাউন্ট বন্ধ করে দিতে বলেছে। বলেছে, বোনটিই কঙ্গনার সর্বনাশ করবে।
রাঙ্গোলি টুইট করেন, ‘করোনাভাইরাস পরীক্ষার সময় স্বাস্থ্যকর্মীরা নাকি হামলার শিকার ও খুন হয়েছেন। ঘটনাটি সত্য কি না, রিমা কাগতির কাছে জানতে চান একজন টুইটার ব্যবহারকারী। রিমা তাঁকে বলেন, ‘না। পুলিশ ও স্বাস্থ্যকর্মীদের ওপর দুর্বৃত্তরা হামলা চালিয়েছে। তবে কোনও প্রাণহানি ঘটেনি। আমি এই হামলার নিন্দা জানাই।’
শুধু রিমা কাগতি নন, রঙ্গোলিকে আটকের দাবি জানান হৃতিক রোশনের সাবেক স্ত্রী সুজানের বোন ফারাহ খান আলি। অ্যাকাউন্ট স্থগিত হয়েছে দেখে টুইটারকে ধন্যবাদ দিয়েছেন এই নকশাকার। অভিনেত্রী কুবরা সায়েত জানান, রঙ্গোলিকে ব্লক করেছেন তিনি। অবশ্য এ নিয়ে বিশেষ ভাবনা নেই রাঙ্গলির। জানিয়েছেন, এবার নাকি তিনি ইউটিউব চ্যানেল খুলবেন।


",https://www.prothomalo.com/bangladesh/article/1651254,"
১৭ এপ্রিল ২০২০, ১৩:০০

							আপডেট:
১৭ এপ্রিল ২০২০, ১৩:০০",Real
গণবিশ্ববিদ্যালয়ে বৈশাখী উপহার,"

গণ বিশ্ববিদ্যালয়ের (গবি) নিরাপত্তা ও জরুরী বিভাগ কর্মীদের বৈশাখী উপহার বিতরণ করেছে শিক্ষার্থীদের সংগঠন গণ বিশ্ববিদ্যালয় সাধারণ ছাত্র পরিষদ।
বৃহস্পতিবার (১৬ এপ্রিল) দুপুরে বিশ্ববিদ্যালয়ের ট্রান্সপোর্ট চত্বরে এই উপহার সামগ্রী বিতরণ করা হয়েছে।
করোনা বিপর্যয়ের কারণে বৈশাখী উপহারে খাদ্য সামগ্রী বিতরণ করা হয়। বিতরণকৃত উপহার সমূহের মধ্যে রয়েছে চাল, তেল, আলু, পেয়াজ ও লবণ।
নিরাপত্তা ও জরুরী বিভাগের কর্মী ছাড়াও বিশ্ববিদ্যালয়ের হিটলার চত্বর, ফুসকা, ভেলপুরি, চটপটি হাউস, নানির দোকান ও পিঠা চত্বর কর্মীদের মাঝেও এই উপহার পৌছে দেওয়া হয়।
সংগঠনটির সদ্য সভাপতি রনি আহমেদ বলেন, আমরা ক্ষুদ্র পরিসরে কাজ শুরু করেছি। উপদেষ্টা মণ্ডলীর সহযোগিতায় অসহায়দের সাহায্য করেছি। এর পরে বড় পরিসরে করার পরিকল্পনা রয়েছে। বিশ্ববিদ্যালয়ের শিক্ষক ও অ্যালামনাই জ্যেষ্ঠদের এগিয়ে আসার জন্য অনুরোধ করছি।
সংগঠনটির প্রতিষ্ঠাতা (আজীবন সদস্য) শেখ খোদারনুর রনি ও সাধারণ সম্পাদক মাহবুবুর রহমান রনি বলেন, আপনারা সামাজিক দুরত্ব বজায় রেখে কাজ করেন। সকল স্বাস্থ্যবিধি মেনে চলেন। আপনারা ক্যাম্পাসকে কোয়ারেন্টিন মনে করেন। কারণ ক্যাম্পাস নিরাপদ। এখন জনসমাগম নেই। এই বিশ্ববিদ্যালয় বাসার মতো নিরাপদ জায়গা।
এ সময় উপস্থিত ছিলেন বিশ্ববিদ্যালয়ের ফিজিওথেরাপি অ্যালামনাই এসোসিয়েশনের সভাপতি ডা. আমিনুল ইসলাম। তিনি উপস্থিত সকলকে করোনা প্রতিরোধে করণীয় ও বর্জনীয় দিকনির্দেশনা প্রদান করেন।


",https://www.prothomalo.com/bangladesh/article/1651253,"
১৬ এপ্রিল ২০২০, ২২:০০

							আপডেট:
১৬ এপ্রিল ২০২০, ২২:০৫",Real
বাগেরহাটে আইসোলেশনে থাকা বৃদ্ধের মৃত্যু,"

বাগেরহাট সদর হাসপাতালের আইসোলেশনে থাকা এক বৃদ্ধের মৃত্যু হয়েছে। বৃহস্পতিবার বিকেল পৌনে পাঁচটার দিকে হাসপাতালে চিকিৎসাধীন অবস্থায় তাঁর মৃত্যু হয়। তিনি বাগেরহাট সদর উপজেলার বারুইপাড়া গ্রামের রায়পাড়ার বাসিন্দা।
ভর্তির সময়ে ষাটোর্ধ্ব শেখ নুর ইসলাম নামের ওই ব্যক্তির লিভারের সমস্যা, হৃদ্‌রোগ ও শ্বাসকষ্টের উপসর্গ ছিল। তাঁর পেট ফুলে যায় এবং শ্বাসকষ্ট বাড়ে। তবে করোনাভাইরাসের সংক্রমণে তাঁর মৃত্যু হয়নি বলে প্রাথমিকভাবে ধারণা করছে হাসপাতাল কর্তৃপক্ষ। আইসোলেশনে মৃত্যু হওয়ার কারণে নমুনা সংগ্রহ করে খুলনা মেডিকেল কলেজ হাসপাতালের ল্যাবে পাঠানো হয়েছে।
বাগেরহাটের সিভিল সার্জন কে এম হুমায়ুন কবির রাতে প্রথম আলোকে বলেন, বৃহস্পতিবার বেলা দুইটার দিকে বাড়িতে হঠাৎ শ্বাসকষ্ট বাড়লে তাঁর স্বজনেরা তাঁকে নিয়ে হাসপাতালে আসেন। তাঁকে আইসোলেশনে ভর্তি করে চিকিৎসা শুরু করা হয়। করোনাভাইরাস পরীক্ষার জন্য সংগ্রহ করা হয় নমুনা। চিকিৎসাধীন অবস্থায় বিকেল পৌনে পাঁচটার দিকে তাঁর মৃত্যু হয়।
রোগীর স্বজনেরা চিকিৎসকদের জানান, ১৪ এপ্রিল বাড়িতে অসুস্থ হয়ে পড়লে তাঁকে পার্শ্ববর্তী ফকিরহাট উপজেলা স্বাস্থ্য কমপ্লেক্সে ভর্তি করা জয়। সেখানে তাঁর আলট্রাসনোগ্রাম করা হলে লিভারে বেশ কিছু সমস্যা ধরা পড়ে। চিকিৎসকেরা তাঁকে উন্নত চিকিৎসার জন্য খুলনা মেডিকেল কলেজ হাসপাতালে নেওয়ার পরামর্শ দেন। কিন্তু পরদিন তাঁকে বাড়িতে নেওয়া হয়। ওই দিন থেকে এই রোগীর মলমূত্র বন্ধ হয়ে যায়। ফলে রোগীর পেট ফুলে যায় ও শ্বাসকষ্ট বাড়ে।


",https://www.prothomalo.com/bangladesh/article/1651252,"
১৬ এপ্রিল ২০২০, ২১:৫০

							আপডেট:
১৬ এপ্রিল ২০২০, ২২:০১",Real
দেশের এক লাখ মানুষকে সহযোগিতা করবেন তিনি,"

ক্যামেরুনে আজ পর্যন্ত ৮৪৮ জন করোনা রোগী সনাক্ত হয়েছে। মারা গিয়েছেন ১৭ জন। প্রতিদিনই প্রকোপ বাড়ছে। ফলে দেশের মানুষকে থাকতে হচ্ছে গৃহবন্দী। করোনাকালীন এই সময়ে দেশের মানুষকে সহযোগিতা করা জন্য এগিয়ে এসেছেন ক্যামেরুনের ইতিহাসের সেরা ফুটবলার স্যামুয়েল ইতো। বার্সেলোনার সাবেক এই স্ট্রাইকার তাঁর ফাউন্ডেশনের মাধ্যমে এক লাখ মানুষকে সহযোগিতা করবেন বলে জানিয়েছেন।
স্যামুয়েল ইতো ফাউন্ডেশন নামে একটি দাতব্য সংস্থা মানুষের কাছে পৌঁছে দিবে জীবাণুনাশক সামগ্রী, খাবার ও করোনা থেকে বাঁচতে প্রয়োজনীয় বস্তু। ত্রাণ দেওয়া হবে দেশের চারটি শহরের ৫০ হাজার মানুষকে। এর বাইরে ৫০ হাজার মানুষের মধ্যে বিশেষ করে ট্যাক্সি ড্রাইভারদের দেওয়া হবে মুখের মাস্ক।
ইতোর ফাউন্ডেশন এক বিজ্ঞপ্তিতে জানিয়েছে, ‘মারাত্মক মানবিক এক সংকট চলছে। করোনাভাইরাস থেকে কেবল রক্ষা করতে পারে সুনির্দিষ্ট স্বাস্থ্য ব্যবস্থা ও জীবাণুনাশক দ্রব্যাদি।’ এছাড়া আগ থেকেই সমর্থকদের উদ্দেশে বিশ্ব স্বাস্থ্য সংস্থার সঙ্গে কাজ করে যাচ্ছেন ইতো।
ইতিমধ্যে ক্যামেরুনে সব ধরেনের খেলা স্থগিত। দেশটিতে ৪৪টি ক্লাবের প্রায় এক হাজার ছেলে ও মেয়ে ফুটবলার আছে। সবাই ইতো ফাউন্ডেশনের মাধ্যমে খাবার ও প্রয়োজনীয় সহযোগিতা পাবেন বলে আশা করা হচ্ছে।
শুধু নিজের দেশ নয়, আফ্রিকা মহাদেশের যে কোনো সংকটের সময় এগিয়ে আসেন ইতো। কিছুদিন আগে ফ্রান্সের দুই চিকিৎসক করোনাভাইরাসের প্রতিষেধকের পরীক্ষা আফ্রিকার মানুষদের ওপর করতে বলেছিলেন। ইতো হুংকার দিয়ে বলেছিলেন, ‘তোমরা নর্দমার কীট ছাড়া কিছু নও। আফ্রিকা তোমাদের রঙ্গশালা নয়।’


",https://www.prothomalo.com/bangladesh/article/1651250,"
১৬ এপ্রিল ২০২০, ২১:৫৬

							আপডেট:
১৬ এপ্রিল ২০২০, ২১:৫৮",Real
নিউইয়র্কের বন্দীদের ছেড়ে দিন: ‘জোকার’,"

করোনা রুখতে যুক্তরাষ্ট্রের নিউইয়র্কের বন্দীদের ছেড়ে দেওয়ার অনুরোধ করেছেন অস্কারজয়ী হলিউড অভিনেতা হোয়াকিন ফিনিক্স ওরফে ‘জোকার’। জেলবন্দীদের প্রতি মেয়রকে সহানুভূতিশীল হওয়ার আহ্বান জানিয়েছেন এই অভিনেতা।
সম্প্রতি নিউইয়র্কের মেয়র গভর্নর এন্ড্রু কুওমোকে ট্যাগ করে এক টুইটবার্তায় তিনি লেখেন, ‘আমি নিউইয়র্কের গভর্নর এন্ড্রু কুওমোর দৃষ্টি আকর্ষণ করছি। নিউইয়র্কের জেলে বন্দীদের প্রতি সহানুভূতিশীল হোন। আপনার একটা সিদ্ধান্ত অনেক মানুষের জীবন বাঁচাতে পারে। জেলে বসে কোভিড-১৯ আক্রান্ত হয়ে মারা যাওয়ার মতো করুণ মৃত্যু থেকে তাঁদের বাঁচান।’
টুইট ছাড়াও এ নিয়ে একটি ভিডিওবার্তাও দিয়েছেন ফিনিক্স। তিনি বলেন, ‘আপনিই বলেছেন, সামাজিক দূরত্বের চেয়ে গুরুত্বপূর্ণ আর কোনো কিছুই নয়। জেলে কোথায় আপনি সামাজিক দূরত্ব দেখছেন? সেটা কি সম্ভব? নেতাদের অবশ্যই এই কঠিন সময়ে সঠিক সিদ্ধান্ত নিতে হবে। এখন ভুল করা যাবে না। জেলখানায় খুব দ্রুতগতিতে কোভিড-১৯ ছড়াচ্ছে। এতে শুধু বন্দীরা না, অন্যরাও আক্রান্ত হওয়ার শতভাগ সম্ভাবনা রয়েছে। সেখান থেকে অন্যত্র ছড়িয়ে পড়তে পারে এই ভাইরাস। সবখানে।’নিউইয়র্ক কারাগারের প্রধান চিকিৎসক হোমার ভেনটারর্সের এনবিসি নিউজকে দেওয়া এক সাক্ষাৎকারে হোয়াকিন ফিনিক্সের সঙ্গে একমত পোষণ করেছেন। তিনি বলেন, ‘খুব খুব দুর্বিষহ সময়ের ভেতর দিয়ে যাচ্ছি। এখন যদি কোনো ব্যবস্থা নেওয়া না হয়, তাহলে জেলবন্দীদের মাধ্যমে কোভিড-১৯ হুহু করে ছড়িয়ে পড়া কেবল সময়ের ব্যাপার।’ এই চিকিৎসক আরও জানান, জেলে ৪০ জন মানুষের জন্য ৩টি বেসিন। সেখানে সব সময় সাবান, পেপার টাওয়েল থাকে না। বন্দীরাও এসব ক্ষেত্রে ততটা সতর্ক নয়।
আজ বিশ্বজুড়ে করোনাভাইরাসে আক্রান্তের সংখ্যা ২০ লাখ ছাড়াল। এর মধ্যে প্রথম তিন মাসে হয়েছে ১০ লাখ। গত ১৩ দিনে সেটি হয়েছে আরও ১০ লাখ। আক্রান্ত হয়ে মারা গেছে ১ লাখ ২৮ হাজার ৭১ জন। জনস হপকিন্স ইউনিভার্সিটি বলছে, যুক্তরাষ্ট্রে বুধবার পর্যন্ত করোনা শনাক্ত হয়েছে ৬ লাখ ৯ হাজার ৬৯৬ জনের। আর দেশটিতে করোনায় প্রাণহানি ২৬ হাজার ছাড়িয়েছে। আর নিউ ইয়র্কের অবস্থা সবচেয়ে খারাপ।


",https://www.prothomalo.com/bangladesh/article/1651249,"
১৬ এপ্রিল ২০২০, ২১:৪৬

							আপডেট:
১৬ এপ্রিল ২০২০, ২১:৫১",Real
পাবনায় প্রথম করোনা রোগী শনাক্ত,"

পাবনায় প্রথম করোনাভাইরাসে আক্রান্ত রোগী শনাক্ত হয়েছে। তিনি চাটমোহর উপজেলার মুলগ্রাম ইউনিয়নের বাসিন্দা। তাঁর বয়স ৩২ বছর। তিনি নারায়ণগঞ্জের একটি কারখানায় শ্রমিকের কাজ করেন। ১৪ এপ্রিল তাঁর নমুনা সংগ্রহ করে পরীক্ষার জন্য রাজশাহীতে পাঠানো হয়েছি। আজ বৃহস্পতিবার সন্ধ্যায় পরীক্ষার ফল পাওয়ার পর তিনি করোনাভাইরাসে আক্রান্ত বলে স্বাস্থ্য বিভাগ নিশ্চিত হয়েছে। 
জেলা স্বাস্থ্য বিভাগ ও উপজেলা প্রশাসন সূত্রে জানা গেছে, ওই ব্যক্তি ৭ এপ্রিল নারায়ণগঞ্জ থেকে পাবনায় গ্রামের বাড়িতে এসে জ্বর, ঠান্ডায় আক্রান্ত হন। 
জেলা করোনা প্রতিরোধ কমিটির সদস্যসচিব ও সিভিল সার্জন মেহেদী ইকবাল প্রথম আলোকে বলেন, ওই ব্যক্তি করোনাভাইরাসে আক্রান্ত নিশ্চিত হওয়ার পরই সন্ধ্যায় উপজেলা মেডিকেল টিম ও উপজেলা নির্বাহী কর্মকর্তাকে বিষয়টি জানানো হয়েছে। তাঁরা রাতেই গ্রামটিতে গিয়ে রোগীর অবস্থা দেখে পরবর্তী ব্যবস্থা নেবেন।
এ প্রসঙ্গে চাটমোহর উপজেলা নির্বাহী কর্মকর্তা (ইউএনও) সরকার মোহাম্মদ রায়হান বলেন, পরিস্থিতি বিবেচনায় গ্রামটি লকডাউন করা হবে। অন্যদিকে রোগীর অবস্থা দেখে চিকিৎসকদের পরামর্শ অনুযায়ী প্রয়োজনীয় ব্যবস্থা নেওয়া হবে। 


",https://www.prothomalo.com/bangladesh/article/1651248,"
১৬ এপ্রিল ২০২০, ২১:৪৭

							আপডেট:
১৬ এপ্রিল ২০২০, ২১:৫০",Real
সুদিনের প্রত্যাশায় বাংলালিংকের ‘ভালো থাকো বাংলাদেশ’,"

বাংলাদেশের অন্যতম ডিজিটাল সেবাদাতা প্রতিষ্ঠান বাংলালিংক ‘ভালো থাকো বাংলাদেশ’ শিরোনামের একটি নতুন মিউজিক ভিডিও প্রকাশ করেছে। মিউজিক ভিডিওটিতে করোনাভাইরাসের প্রাদুর্ভাবের কারণে চলমান সংকট কাটিয়ে সুদিনে ফেরার প্রত্যাশা ব্যক্ত হয়েছে দেশের জনপ্রিয় শিল্পীদের কণ্ঠে। বাংলা নববর্ষ ১৪২৭-এর আগমনের বিশেষ মুহূর্তে সকলের জন্য কল্যাণময় ভবিষ্যতের প্রত্যাশায় প্রকাশ করা হয়েছে মিউজিক ভিডিওটি।
এটির নির্মাণে শিল্পীদের পাশাপাশি বাংলালিংক-কে সহায়তা করেছে সরকারের এটুআই প্রোগ্রাম, মন্ত্রিপরিষদ বিভাগ, তথ্য ও যোগাযোগ প্রযুক্তি বিভাগ এবং ইউএনডিপি। ‘ভালো থাকো বাংলাদেশ’ গানটির কথা লিখেছেন গীতিকার রাসেল মাহমুদ ও সুর দিয়েছেন সুরকার আরাফাত মহসিন নিধি। জনপ্রিয় অভিনয়শিল্পী মিথিলা, মম, সাবিলা নূর, মারিয়া নূর, নাঈম, মনোজ, সজল ও মোর্শেদ মিশু এবং দেশখ্যাত সংগীতশিল্পী বাপ্পা মজুমদার, কনা, শুভ, এলিটা করিম, নিধি, নন্দিতা ও তূর্য ঘরে অবস্থান করেই এই মিউজিক ভিডিওতে অংশগ্রহণ করেছেন।
দর্শকেরা বাংলালিংক-এর অফিসিয়াল ফেসবুক, ইউটিউব, লিঙ্কডইন ও ইনস্টাগ্রাম পেজ ভিজিট করে মিউজিক ভিডিওটি উপভোগ করতে পারবেন।ফেসবুক লিংক : https://bit.ly/3aaS3jEইউটিউব লিংক: https://bit.ly/2VsLFPwলিংকড ইন লিংক: https://bit.ly/3exh6AWটুইটার লিংক: https://bit.ly/2V9HFEvইনস্টাগ্রাম: https://bit.ly/2wKLoz6
বাংলালিংক-এর ব্র্যান্ডস অ্যান্ড কমিউনিকেশনস ডিরেক্টর কাজী উরফী আহমদ বলেন, ‘আমরা সবাই এখন এক সংকটপূর্ণ পরিস্থিতি পার করছি। এই পরিস্থিতির মাঝে সকলকে আশাবাদের এই গানের মাধ্যমে উৎসাহিত করার উদ্দেশ্য নিয়ে আমরা মিউজিক ভিডিওটি তৈরি করেছি। নববর্ষ আগমনের এই বিশেষ মুহূর্তে আমি আশা করি, সবার আন্তরিক প্রচেষ্টার মাধ্যমে অচিরেই আমরা সংকট দূর করে সুদিনে ফিরতে সক্ষম হব।’ বিশেষ মুহূর্ত উপলক্ষে দর্শকদের জন্য এ ধরনের বিশেষ আয়োজন অব্যাহত রাখবে বাংলালিংক। বিজ্ঞপ্তি।


",https://www.prothomalo.com/bangladesh/article/1651247,"
১৬ এপ্রিল ২০২০, ২০:৫৯

							আপডেট:
১৬ এপ্রিল ২০২০, ২১:৪৬",Real
আফগানিস্তানে কিশোর ক্রিকেটারদের ওপর গুলি তালেবানদের,"


করোনার সময় ক্রিকেট খেলতে গিয়ে আফগান কিশোররা শিকার হলো তালেবানদের হামলার
করোনাভাইরাসের কারণে লকডাউনে আছে পুরো বিশ্ব। আফগানিস্তানও ব্যতিক্রম নয়। অন্যান্য দেশের মতো আফগানিস্তানেও করোনাভাইরাস পরিস্থিতির অবনতি হচ্ছে। এখন পর্যন্ত আফগানিস্তানে ৮৪০ জন করোনাভাইরাসে আক্রান্ত, মৃত ৩০ জন।
তবু করোনার ঝুঁকি তোয়াক্কা না করে আফগানিস্তানের লাঘমান প্রদেশের এক দল কিশোর নেমে পড়ে ক্রিকেট খেলতে। কিন্তু করোনায় আক্রান্ত হয়ে নয়, কিশোরদের ক্রিকেট খেলার মূল্য দিতে হলো গুলি খেয়ে। ক্রিকেট খেলায় ব্যস্ত কিশোরদের ওপর গুলি চালায় স্থানীয় তালেবান সদস্যরা। পরে আফগানিস্তান সেনা সদস্যরা এসে কিশোরদের উদ্ধার করে।
আফগানিস্তান সেনা সদস্যরা এক বিজ্ঞপ্তিতে জানায়, কারঘাই এলাকায় একদল কিশোর ক্রিকেট খেলছিল। তখনই তালেবান সেনারা কিশোরদের ওপর গুলি চালায়। এতে চারজন কিশোর আহত হয়। আহত কিশোরদের স্থানীয় হাসপাতালে নিয়ে যাওয়া হয়।
এই ঘটনা নিয়ে এখনো মুখ খোলেনি তালেবান।


",https://www.prothomalo.com/bangladesh/article/1651246,"
১৬ এপ্রিল ২০২০, ২১:৪২

							আপডেট:
১৬ এপ্রিল ২০২০, ২১:৪৪",Real
করোনা রোগীকে বাসায় রেখে চিকিৎসায় বাধা দিলে ব্যবস্থা,"

করোনা রোগীদের বাড়িতে রেখে চিকিৎসা দেওয়ার ক্ষেত্রে কেউ বাধা দিলে তাদের বিরুদ্ধে আইনগত ব্যবস্থা দেওয়ার নির্দেশ দিয়েছেন ঢাকা মহানগর পুলিশ কমিশনার মোহা. শফিকুল ইসলাম। তা ছাড়া করোনা রোগীদের চিকিৎসাকাজে নিয়োজিত চিকিৎসক ও নার্সদের নিজ নিজ ফ্ল্যাটে উঠতে বাধা দেওয়ার অভিযোগ পেলে ব্যবস্থা নিতে বলা হয়েছে।আজ বৃহস্পতিবার রাজধানীর আট অপরাধ বিভাগের উপকমিশনারদের কাছে পাঠানো বার্তায় তিনি এ নির্দেশ দেন।জানতে চাইলে ঢাকা মহানগর পুলিশের জনসংযোগ বিভাগের উপকমিশনার মাসুদুর রহমান বিষয়টি নিশ্চিত করেন।
নাম প্রকাশ না করার শর্তে এক উপকমিশনার জানান, খুদে বার্তায় কমিশনার বলেন, করোনার বিস্তার বৃদ্ধির সঙ্গে সঙ্গে অনেকে আক্রান্ত ব্যক্তিকে নিজ নিজ বাসা বা ফ্ল্যাটে রেখে চিকিৎসা দিচ্ছেন। কিন্তু কিছু ক্ষেত্রে সংশ্লিষ্ট ফ্ল্যাটের অন্য বাসিন্দারা এতে বাধা দিচ্ছেন। এমনকি করোনা রোগীদের চিকিৎসাকাজে নিয়োজিত চিকিৎসক ও নার্সদের নিজ নিজ ফ্ল্যাটে উঠতেও বাধা দিচ্ছেন। এতে চিকিৎসা ব্যাহত হচ্ছে। তিনি এ বিষয়ে সংশ্লিষ্ট সবাইকে সজাগ থেকে রোগী, চিকিৎসক ও নার্সদের প্রয়োজনীয় সহযোগিতা করতে বলেন। কোনো নগরবাসী এ ধরনের সমস্যায় পড়লে তা সঙ্গে সঙ্গে পুলিশকে জানাতে অনুরোধ করেন কমিশনার। কমিশনারের এসব নির্দেশ রাজধানীর ৫০ থানার ওসিদের জানিয়ে দেওয়া হয় বলে একাধিক উপকমিশনার জানিয়েছেন।


",https://www.prothomalo.com/bangladesh/article/1651245,"
১৬ এপ্রিল ২০২০, ২১:৩৫

							আপডেট:
১৬ এপ্রিল ২০২০, ২২:২৫",Real
"সখীপুরের মা, কেরালার বাবা আর আমাদের মানসিক স্বাস্থ্য","

খবরে দেখলাম, করোনা উপসর্গ দেখা দেওয়ায় মাকে বনের মধ্যে রেখে আসছেন সন্তান ও জামাতারা। পরে, প্রশাসন খবর পেয়ে রাতেই ঢাকায় হাসপাতালে পাঠায়।
আজ আরেকটি খবর দেখলাম ভারতের কেরালা রাজ্যের। সেখানে এক বৃদ্ধ দীর্ঘদিন ধরে হাসপাতালে চিকিৎসাধীন ছিলেন। অবশেষে মুক্তি মিললে বাসায় ফিরিয়ে আনছিলেন সন্তান। যেহেতু লকডাউন চলছে। রাস্তায় যানবাহন শিথিল। তাই বাধ্যতামূলক অটোরিকশা থেকে নামতে হয় তাঁদের। বৃদ্ধ বাবার কষ্ট হবে, তাই বাবাকে কোলে করে এক কিলোমিটার হেঁটে বাসায় নিয়ে আসেন।
কয়েক দিন আগের আরেকটি ঘটনা। এটিও ভারতের এক রাজ্যের। লকডাউনে সন্তান আটকে পড়ায় মায়ের মন আনচান করছিল। অবশেষে, নিজেই টানা তিন দিন স্কুটার চালিয়ে সন্তানকে নিয়ে বাড়ি ফেরেন। হ্যাঁ, মায়েরাই এমন পারেন।
এ তিনটি ঘটনা এই কয়েক দিনের মধ্যেই ঘটেছে। প্রথমটি অত্যন্ত খারাপ ও কলুষ মনমানসিকতার ঘটনা। অন্য দুটি বীরত্ব, ভালোবাসা, মহানুভবতার।
কিন্তু এই পার্থক্যের আসলে কারণ কী? খুব সহজ উত্তর মিলবে, আমাদের মানসিকতা। মানসিক অবস্থার পার্থক্য ও ভিন্নতা। দেখেন, এমন আরও কিছু ঘটনা এই কয়েক দিনের মধ্যেই ঘটেছে। স্বাস্থ্যসেবা–সংশ্লিষ্ট চিকিৎসক, নার্সদের বাসা থেকে বেরিয়ে যেতে বলছেন কোনো কোনো বাড়ির মালিক। তালতলায় করোনায় মৃত ব্যক্তি দাফনে বাধা কিংবা উত্তরায় করোনা রোগীর চিকিৎসায় বাধাসহ নানা কিছু আমরা দেখেছি। দেখেছি, চীনের আদলে ভাসমান হাসপাতাল তৈরিতে বাধা দিতেও।
এর কারণ কী? একই, হীন মানসিকতা। এই সংখ্যার মানুষ কি আমরা কম? হয়তো কম, হয়তো কম না। এটি বুঝতে হলে একটু ভাবতে হবে। আপনি আজ রাস্তায় কোনো সেবামূলক কাজ করতে চান। অনেকের পরিবারই দেখবেন নিষেধ করবে। আপনার আশপাশে, করোনা রোগী পাওয়া যাক, দেখবেন, একটু ভিন্ন আচরণ অনেকের মাঝেই চলে আসছে।
এ জন্যই অনেকে ট্রল করে, যাঁরা বাসার সামনে ঘুরে বেড়ান, তাঁদের বাসার সামনে করোনা রোগী ছেড়ে দেওয়া হোক। এমনি পালাবে। কেউ আবার বলে, রোগী পেলে মানুষ মেরেই ফেলবে। এর একটা উদাহরণ হতে পারে, মাদারীপুর। করোনা থেকে সুস্থ হয়ে ফেরার পরও সামাজিকভাবে তাদের কেউ কেউ আড়চোখে তাকাচ্ছিল। হেয়প্রতিপন্ন করার চেষ্টা হয়েছিল। আবার, মালদ্বীপে আটকে থাকা বাঙালি ভাইদের ত্রাণ পাঠানোর জন্য সরকারের সমালোচনা করছি।
সুতরাং, আমরা এখানে এসে একমত হতে পারি, আমরা নিজেরা কখনো কোনো কিছুতে আক্রান্ত হলে, কম পড়লে বা কোনো খারাপ কিছুর আশঙ্কা করলেই, তখন আমাদের আচরণ হয় রূঢ়। তখন আমরা কে ভাই, কে বোন, কে মা, কে বাবা ভুলে যাই। যদিও সবাই না। তবে, কম না।
এর মূল কারণ হতে পারে, মানসিক স্বাস্থ্য নিয়ে আমাদের পড়ালেখা নেই। এ নিয়ে তেমন আলাপ নেই। পাঠ্যবইয়ে এ নিয়ে তেমন পাঠ নেই। সারা বিশ্বে যেখানে মানসিক স্বাস্থ্য নিয়ে এত পড়ালেখা, এত গবেষণা, স্টাডি, বই, সেখানে আমাদের দেশে সাইকোলজি বিষয় অনেকেই পাগলের চিকিৎসাব্যবস্থা মনে করে। এ বিষয়ে সুযোগ পেয়েও পড়তে চায় না, কারণ এর অর্থনৈতিক, বাণিজ্যিক চাহিদা এই দেশে নেই।
অথচ, আমি মনে করি দেশের প্রাথমিক শিক্ষায় মানসিক স্বাস্থ্য নামক বা ভিন্ন নামে এ বিষয়ে পাঠ্যবই হওয়া উচিত। অন্তত ষষ্ঠ থেকে অষ্টম শ্রেণি পর্যন্ত তিন বছর বাধ্যতামূলক পাঠ্যসূচির অন্তর্ভুক্ত হওয়া উচিত মনে করি। প্রতিটি বিদ্যাপীঠে একাধিক মানসিক স্বাস্থ্য–সংশ্লিষ্ট বিশেষজ্ঞ থাকা প্রয়োজন। একজন শিক্ষার্থীর নানা সময়ে মানসিক অসুস্থতা থাকতে পারে, হতাশায় ভুগতে পারে। তার জন্য কাউন্সেলিং জরুরি। একই সঙ্গে ১৫ দিন অন্তর মা–বাবা মিলে কাউন্সেলিং হতে পারে।
তাদের আচরণ কেমন হবে, কখন কীভাবে নিজের ভূমিকা রাখতে হয়, মানসিক বিপর্যয় থেকে রক্ষা কীভাবে পেতে হয়, এসব দুর্যোগে ব্যক্তিগত, পারিবারিক, সামাজিক ও রাষ্ট্রীয় দায়বদ্ধতা কী এবং এ ক্ষেত্রে ভূমিকা কীভাবে রাখবে, তা নিয়ে কাউন্সেলিং হতে পারে। আমরা বা আমাদের পূর্বে যা হয়নি, যার জন্য এমন করুণ পরিণতি, তা থেকে অন্তত সামনের দিকে মুক্তি মিলতে বা দীর্ঘ সময়ে এর পরিত্রাণ মিলতে এর বিকল্প কিছু হতে পারে মনে হয় না।
আর এ সময়ের জন্য কেবল সচেতনতা। ঘরে আচরণ কী হবে, করোনা উপসর্গ দেখা দিলে নিজের এবং পরিবারের ভূমিকা কী হবে, তা নিয়ে প্রতিদিন প্রতিবেদন, পিএসএ, বিজ্ঞাপন, সচেতনতা বাণী প্রচার করা যেতে পারে। নয়তো, এই মায়ের তথ্য তো পাওয়া গেছে। রাতের অন্ধকারে কোনো মায়ের তথ্য পাওয়া না গেলে জাতি হিসেবে এই দায় কেউ এড়াতে পারব না।
আরও পড়ুন:করোনা সন্দেহে মাকে সখীপুরের বনে ফেলে গেলেন সন্তানেরাকেরালায় বাবাকে কোলে নিয়ে হেঁটে বাড়ি ফিরলেন ছেলে


",https://www.prothomalo.com/bangladesh/article/1651244,"
১৭ এপ্রিল ২০২০, ১০:০০

							আপডেট:
১৭ এপ্রিল ২০২০, ১০:০০",Real
করোনায় শিক্ষার্থীদের 'নববর্ষ উপহার' কুবি বাংলা বিভাগের,"

বৈশ্বিক মহামারি করোনাভাইরাসের কারণে অর্থনৈতিক সংকটে পড়া নিজ বিভাগের শিক্ষার্থীদের পাশে দাঁড়িয়েছে কুমিল্লা বিশ্ববিদ্যালয়ের বাংলা বিভাগ। বিভাগের শিক্ষক ও বর্তমান শিক্ষার্থীদের অনুদানে গড়া তহবিল থেকে সহায়তা করা হয়েছে বিভাগের অন্তর্গত অন্তত ১৪ জেলার শিক্ষার্থীকে।
করোনাভাইরাসের কারণে দেশব্যাপী চলছে সাধারণ ছুটি ও লকডাউন। এতে অনেকেরই উপার্জনের পথ বন্ধ হয়ে গেছে। আর্থিক সংকটে অনেকের স্বাভাবিক জীবনযাপনও ব্যাহত হচ্ছে।
সামর্থ্য অনুযায়ী দুর্ভোগে পড়া বিভাগের শিক্ষার্থী ও তাদের পরিবারের পাশে দাঁড়াতে বাংলা বিভাগ গঠন করে বিশেষ তহবিল। শিক্ষক-শিক্ষার্থীদের সম্মিলিত প্রয়াসে গঠিত তহবিল ব্যয় করা হয় দুর্ভোগে পড়া শিক্ষার্থীদের জন্য। প্রত্যেক পরিবারকে নূন্যতম ১০ দিন থেকে ৩০ দিনের নিত্যপ্রয়োজনীয় দ্রব্যের আর্থিক সহযোগিতা প্রদান করা হয়েছে।
বাংলা বিভাগের এমন উদ্যোগের বিষয়ে বিভাগীয় প্রধান মুহাম্মদ শামসুজ্জামান মিলকী বলেন, বাংলা বিভাগ একটি যৌথপরিবার, এখানে প্রত্যেক শিক্ষক-শিক্ষার্থী পরিবারের সদস্য। এত বড় একটি পরিবারে সবার অর্থনৈতিক অবস্থা একরকম থাকবে না, এটাই স্বাভাবিক। করোনাভাইরাসের কারণে যাদের পরিবার অর্থনৈতিক সংকটে পড়ে দুঃসময়ের মধ্য দিয়ে যাচ্ছে, তাদের সমস্যার ধরন অনুযায়ী আমরা আর্থিক সহায়তার এই উদ্যোগ নিয়েছি। ইতোমধ্যে আমাদের সহযোগিতা পৌঁছে দেওয়া হয়েছে এবং যেসব শিক্ষার্থী ও তাদের পরিবার এই সহযোগিতা পেয়েছেন, তাদের উদ্দেশ্যে এটি আমাদের নববর্ষের উপহারস্বরূপ। দায়িত্ব নিয়ে এই কার্যক্রমে যেসব শিক্ষক-শিক্ষার্থী এগিয়ে এসেছেন তাদের ধন্যবাদ জানান তিনি।
লেখক : শিক্ষার্থী, বাংলা বিভাগ, কুমিল্লা বিশ্ববিদ্যালয়


",https://www.prothomalo.com/bangladesh/article/1651243,"
১৬ এপ্রিল ২০২০, ২১:৩৫

							আপডেট:
১৬ এপ্রিল ২০২০, ২১:৪১",Real
কৃষকদের কী হবে করোনাকালে,"

যত ঝড় বিপদ যা–ই হোক না কেন, কৃষকদের তো আর ছুটি নেই। তাঁদের কাজের শেষ নেই। শেষ নেই তাঁদের বিড়ম্বনার। বর্তমানে করোনা পরিস্থিতি দিনের পর দিন খারাপের দিকেই যাচ্ছে। কোথাও কোনো আশার আলো খুঁজে পাওয়া যাচ্ছে না। এমন অবস্থায় দেশ একধরনের অচলাবস্থার দিকে যাবে। কিন্তু এই অচলাবস্থা কবে ফিরে আসবে, তা কেউ বলতে পারে না। কিন্তু অচলাবস্থা ফিরে না এলেও চলে এসেছে কৃষকদের সবচেয়ে গুরুত্বপূর্ণ সময়।
কিছুদিন বাদেই বোরো ধান ঘরে তুলতে হবে। এই বোরো মৌসুম হচ্ছে কৃষকদের জন্য সবচেয়ে গুরুত্বপূর্ণ মৌসুম। এই সময়ে সাধারণত হরেক রকমের ধান উঠে থাকে। ভাত খাওয়ার জন্য সাধারণত আমরা যেসব চাল পছন্দ করি, তার অধিকাংশই এ মৌসুমে চাষ হয়ে থাকে। আমাদের সবার প্রিয় মিনিকেট, জিরাশাইল, বাংলামতি, বিরি ধান-২৮, ২৯ চাষ হয় এই মৌসুমে। ভাতের চালের জন্য এই মৌসুম অনেক গুরুত্বপূর্ণ।ভাতের চালের জন্য বাহারি রকমের ধান চাষ হয় এই সময়। কিন্তু দুঃখের বিষয় হচ্ছে, ইতিমধ্যে কিন্তু ধান তোলার সময় হয়ে গেছে। বিশেষ করে সিলেট, হবিগঞ্জ, সুনামগঞ্জ, কিশোরগঞ্জের হাওর এলাকায় ধান অনেক আগেই পেকে যায়। সেসব এলাকার ধান ওঠে অন্যান্য এলাকার প্রায় এক মাস আগে। সেখানে এখনই ধান উঠে গেছে। অনেকের জায়গায় ধান মাটিতে পড়ে যাচ্ছে। সাধারণত ৮০ ভাগ ধান পাকার পরেই ধান কেটে ফেলতে হবে। না হলে পুরোপুরি পেকে গেলে সেই ধান আর কাটা সম্ভব হয় না। শিষ থেকে ধান ঝরে পড়ে মাটিতে। তখন কাটতে গেলে বিশাল ক্ষতির সম্মুখীন হতে হয়। অর্থাৎ এখনই হাওর এলাকায় ধান কাটার উপযুক্ত সময়। কিন্তু করোনার কারণে তো কৃষকেরা বের হতে পারছেন না। কৃষক বের হতে পারছেন না, পাশাপাশি বের হতে পারছেন না শ্রমিকেরাও, আর তাঁরা বের না হতে পারলে কীভাবে এই ধান কাটা সম্ভব হবে।গত বছর বোরো মৌসুমে কৃষকেরা বিপাকে পড়েছিলেন মূল্যের কারণে। এমন অবস্থা হয়েছে যে শ্রমিকের মূল্য পর্যন্ত ওঠেনি ধান বিক্রির টাকায়। অনেক কৃষককেই দেখা গেছে ধান কাটেননি। তাঁরা জমিতেই ফেলে রেখেছেন ধান। অনেকে তো রাগ, ক্ষোভ আর অভিমানে জমিতেই পুড়িয়ে ফেলেছেন। কৃষকেরা দাম না পেলেও সেই ধান দুই চার হাত ঘুরে ভোক্তা পর্যায়ে এলে তখন দাম হয়ে যায় চড়া। বিশেষ কিছু সিন্ডিকেট আঁকড়ে ধরে আছে এই বাণিজ্য। এদের বলয় ভাঙতে না পারলে আমাদের দেশের কৃষক আর বাঁচতে পারবেন না।জাপান দ্বিতীয় বিশ্বযুদ্ধের পর একটি বিষয়ে সিদ্ধান্ত নিয়েছিল যে কোনোদিন যেন কৃষক ন্যায্যমূল্য থেকে বঞ্চিত না হন। কারণ, কৃষক যদি চাষাবাদ বন্ধ করে দেন, তাহলে খাদ্যের অভাব পড়বে। খাদ্যের অভাব কাকে বলে, সেটা তারা টের পেয়েছে দ্বিতীয় বিশ্বযুদ্ধের সময়। একদিকে আমার দেশের কৃষকেরা দাম পান না, অন্যদিকে বাইরে থেকে চাল এনে সয়লাব করে ফেলা হয় দেশের মার্কেট। সেসব চাল বিক্রি করা হয় আমাদের দেশে উৎপাদিত চালের চেয়েও বহুগুণ কম মূল্যে। সাধারণ ভোক্তা পর্যায়ে তখন আমাদের দেশের উৎপাদিত চালের আর চাহিদা থাকে না।দেশের দক্ষিণাঞ্চলের কিছু এলাকা, নোয়াখালী, লক্ষ্মীপুর, টেকনাফসহ বিভিন্ন জায়গায় এখন তরমুজ, বাঙ্গি ওঠার সময়। এই তরমুজ ও বাঙ্গি ইতিমধ্যে খাওয়ার যোগ্য হয়ে গেছে। আর করোনার কারণে সবকিছু লকডাউন হওয়ার ফলে এসব ফসল খেত থেকে তোলার সুযোগ পাচ্ছেন না কৃষক। আবার এরই মধ্যে ঝড়, বৃষ্টিবাদল এমনকি শিলাবৃষ্টিও শুরু হয়ে গেছে। এমন অবস্থায় ক্ষতিগ্রস্ত হবে মাঠের তরমুজ এ বাঙ্গি। আমরা সাধারণত জেনে থাকি, তরমুজ অনেক লাভবান একটি ফসল। সবকিছু ঠিকঠাক থাকলে তরমুজ চাষে দ্বিগুণ, তিন গুণ পর্যন্ত লাভ করা সম্ভব। কিন্তু এসবের সবকিছুই এখন কৃষকের কাছে অমাবস্যার চাঁদ মনে হবে। কারণ, এখন এসব ফসল তোলা অনেকটাই অসম্ভব কাজ হয়ে যাবে।এসব ফসল ছাড়াও এখন ক্ষেতে রয়েছে নানান ধরনের সবজি। এগুলো তোলার জন্য অবশ্যই ব্যবস্থা গ্রহণ করা উচিত। একদিকে আমরা যেমন খাদ্যের সংকটে পড়ব অন্যদিকে আমাদের কৃষকেরা মাঠে মারা যাবে। এমনিতেই করোনা–পরবর্তী পরিস্থিতি দেশে কী হয়, তা বোঝা কঠিন। তার মধ্যে যদি খাদ্যের সংকট দেখা দেয়, তাহলে অবস্থা শোচনীয় হবেই। তাই উপায় খুঁজতে হবে ফসল তোলার।কৃষকদের জন্য তো কোনো ব্যবস্থা এমনিতেও নেই। সাধারণত সবকিছুর জন্য ইনস্যুরেন্স ব্যবস্থা থাকে। পৃথিবীর বিভিন্ন দেশে ফসলের জন্যও বিমার ব্যবস্থা আছে। এক বছর যদি ফসল নষ্ট হয়ে যায়, তাহলে কৃষক কীভাবে বাঁচবে, এটা তো আমাদের ভাবতে হবে। বড় বড় ইন্ডাস্ট্রির জন্য যদি প্রণোদনা ব্যবস্থা থাকে, তাহলে অবশ্যই কৃষকের জন্য করোনার জন্য প্রণোদনা ব্যবস্থা থাকতে হবে। কৃষকদের জন্য অবশ্য পাঁচ হাজার কোটি টাকার প্রণোদনা ঋণ প্রস্তাব ঘোষণা করা হয়েছে। তবে সেটা যেন সঠিকভাবে ব্যবহার হয়, সেদিকে খেয়াল রাখতে হবে। তবে যাঁদের ক্ষতি হবে তাঁদের সরাসরি অনুদানের ব্যবস্থা করতে হবে।এখন যেসব ফসল মাঠে আছে এগুলোকে অবিলম্বে তোলার ব্যবস্থা করতে হবে। এ জন্য কৃষি মন্ত্রণালয়, কৃষি সম্প্রসারণ অধিদপ্তরসহ যাঁরা যাঁরা দায়িত্বে আছেন, তাঁদের কাজ করতে হবে। কৃষকদের আধুনিক যন্ত্রপাতির প্রাপ্তি নিশ্চিত করতে হবে। পাশাপাশি কৃষকদের মধ্যে সচেতনতা বৃদ্ধি করতে হবে, যাতে কৃষকেরাও করোনা থেকে সাবধানে থাকতে পারেন, সেই ব্যাপারে ব্যবস্থা নিতে হবে। মনে রাখতে হবে, কৃষকেরা আমাদের প্রাণ, আমাদের সঞ্জীবনী শক্তি। কৃষক বাঁচলে বাঁচবে দেশ।
* লেখক: বিএসসি, অনার্স (কৃষি) ও মাস্টার্স (কৃষিতত্ত্ব), পটুয়াখালী বিজ্ঞান ও প্রযুক্তি বিশ্ববিদ্যালয়


",https://www.prothomalo.com/bangladesh/article/1651242,"
১৭ এপ্রিল ২০২০, ০৮:০০

							আপডেট:
১৭ এপ্রিল ২০২০, ০৮:০০",Real
প্লাস্টিকের বোতল এখন সহজেই ধ্বংস হবে,"

প্লাস্টিকের পণ্য আমাদের নিত্যদিনের সঙ্গী হয়ে গেছে। সেই প্লাস্টিক নিয়ে সুখবর দিলেন ফ্রান্সের বিজ্ঞানীরা। তাঁরা মাত্র কয়েক ঘণ্টার মধ্যে প্লাস্টিক ভেঙে ফেলে তা পুনর্ব্যবহারযোগ্য করার পদ্ধতি উদ্ভাবন করেছেন। তাঁরা কম্পোস্ট করা পাতা থেকে খোঁজ পাওয়া একটি এনজাইম এ কাজে ব্যবহার করছেন।
ফ্রান্সের কারবায়োস নামের একটি কোম্পানি প্লাস্টিক ভাঙার পদ্ধতিটির আবিষ্কারের নেপথ্যে রয়েছে। তারা ইতিমধ্যে পেপসি ও এল ওরিয়েলের সঙ্গে যৌথভাবে এ উপাদান শিল্প খাতে ব্যবহারের জন্য উৎপাদন ও বাজারজাত করার পরিকল্পনা করেছে। আগামী পাঁচ বছরের মধ্যে এ উপাদানটি শিল্প খাতে ব্যবহারের উপযোগী করে উৎপাদন করবে তারা।
কারবায়োসের উপপ্রধান নির্বাহী মার্টিন স্টেফান যুক্তরাজ্যের গার্ডিয়ান পত্রিকাকে বলেছেন, ‘বাজারে আমরা প্রথম কোম্পানি হিসেবে নতুন প্রযুক্তিটি আনছি। ২০২৪-২৫ সালের মধ্যে বাজারে আনার লক্ষ্য আমাদের।
গত এক দশকে প্লাস্টিক দূষণ নিয়ন্ত্রণ করার বিষয়টি দুশ্চিন্তার কারণ হয়ে উঠেছিল। নতুন এই আবিষ্কার এ সমস্যা সমাধানের ক্ষেত্রে উল্লেখযোগ্য অগ্রগতি হিসেবে দাবি করছেন উদ্ভাবকেরা।
ফ্রান্সের তুলুস ইউনিভার্সিটির গবেষকেরা তাঁদের উদ্ভাবিত পদ্ধতিটি প্লাস্টিকের পুনর্ব্যবহার বা রিসাইক্লিং করার বিষয়েও প্রয়োগ করছেন। প্লাস্টিক অবশ্য সরাসরি রিসাইকেল করা যায়। প্লাস্টিকের ধরনের ওপর ভিত্তি করে বিভিন্ন উপকরণ ও তাপমাত্রায় প্লাস্টিক ভাঙা হয়। অনেক প্লাস্টিক রিসাইকেল করা গেলেও তার বাজারদর কম থাকায় তা রিসাইকেল করা হয় না।
গবেষণা–সংক্রান্ত নিবন্ধ প্রকাশিত হয়েছে ‘নেচার’ সাময়িকীতে। গবেষকেরা বলেছেন, সবচেয়ে পরিচিত প্লাস্টিক পলি (ইথিলিন টেরেফথ্যালেট) বা পিইটি তাপ দিলে বা রিসাইকেল করতে গেলে এর অধিকাংশ রাসায়নিক কার্যকারিতা হারায়। নতুন উপাদান তৈরি করতে গেলে বর্জ্য বাড়তে থাকে।
নতুন উদ্ভাবিত এনজাইমটি ১০ ঘণ্টার মধ্যে কমপক্ষে ৯০ শতাংশ ডি-পলিমারাইজেশন সম্পন্ন করতে পারে। অর্থাৎ, এটি পলিমার বা বড় আকারের জটিল কণাকে ক্ষুদ্র কণায় রূপান্তর করতে পারে এক দিনেরও কম সময়ে। এটি জৈব ডিপলিমারাইজড প্লাস্টিকে রূপ নেয়, যা প্লাস্টিক বোতলের মতো প্লাস্টিক তৈরিতে ব্যবহার করা যায়।
বিশেষজ্ঞরা বলছেন, এ প্রযুক্তির ভবিষ্যৎ উজ্জ্বল। কো-এনজাইম সংশ্লেষিত হতে পারে, সংস্থাগুলো আরও সাশ্রয়ী পুনর্ব্যবহারযোগ্য অবকাঠামো তৈরি করতে পারে। এতে কম খরচে রিসাইকেল করা প্লাস্টিক পণ্য তৈরি করা যেতে পারে।
কারবায়োস সাধারণভাবে অপ্রয়োজনীয় প্লাস্টিকের ফিল্ম সমস্যার সমাধান করতে শুরু করেছে। ইউরোপের কয়েকটি প্রতিষ্ঠানের সঙ্গে জোট বেঁধে ‘কারবায়োলিস’ নামে গত বছরে প্লাস্টিক কম্পোট করে দেখিয়েছিল। তাদের লক্ষ্য হচ্ছে, প্লাস্টিক ফিল্ম ও একবার ব্যবহৃত ব্যাগ সমস্যার সমাধান করা।
কারবায়োসের কর্মকর্তারা বলেন, ‘আমাদের এই উদ্ভাবনের লক্ষ্য হচ্ছে বাজার উপযোগী অর্থনৈতিক সমস্যার সমাধান, যা একই সঙ্গে প্রতিযোগিতামূলক ও পরিবেশবান্ধব। এটা প্লাস্টিক ও টেক্সটাইলের ক্ষেত্রে বৈপ্লবিক পরিবর্তন আনবে।’


",https://www.prothomalo.com/bangladesh/article/1651241,"
১৭ এপ্রিল ২০২০, ০৯:০০

							আপডেট:
১৭ এপ্রিল ২০২০, ০৯:৩৫",Real
ফোন দিলেই নিজের গাড়িতে রোগীকে হাসপাতালে নিয়ে যান তিনি,"

প্রসববেদনায় কাতরাচ্ছিলেন গৃহবধূ মর্জিনা বেগম। পুরো এলাকায় ঘুরেও কোনো গাড়ি কিংবা অ্যাম্বুলেন্সের খোঁজ পেলেন না স্বজনেরা। কোনো উপায় না পেয়ে ফেসবুকে ছড়িয়ে পড়া একটি স্ট্যাটাস দেখে ফোন দিলেন মো. মহিউদ্দিনকে। কিছুক্ষণের মধ্যেই হালিশহর থেকে ব্যক্তিগত গাড়ি চালিয়ে এই তরুণ হাজির হলেন গৃহবধূর বহদ্দারহাটের বাসায়। পৌঁছে দেন হাসপাতালে। কয়েক ঘণ্টা গড়াতেই ওই নারীর কোলজুড়ে আসে শিশুকন্যা। এই মহিউদ্দিন হলেন চট্টগ্রাম সিটি করপোরেশনের দক্ষিণ আগ্রাবাদ ওয়ার্ডে অবস্থিত নগর স্বাস্থ্যকেন্দ্রের একজন কর্মী। করোনাভাইরাসের কারণে গাড়িশূন্য হয়ে পড়ার এই সময়ে রোগীদের হাসপাতালে পৌঁছে দিয়ে যিনি হয়ে উঠেছেন শহরের মানবিক মুখ। গত ১০ দিনে তিনি ৩০ জনের বেশি অসুস্থ রোগীকে হাসপাতালে পৌঁছে দিয়েছেন। আবার কাউকে কাউকে পুনরায় বাসায়ও ফিরিয়ে দিয়েছেন। এসব কিছুই করছেন একদম বিনা ভাড়ায়।মহিউদ্দিনের মনে এমন সেবা দেওয়ার মানসিকতার উৎপত্তি আসলে এক নারীর অসহায়ত্ব দেখে। ৪ এপ্রিল আগ্রাবাদের বড়পোল এলাকায় একটি ব্যাংকে সেবা নিতে যান তিনি। ফেরার সময় দেখেন, এক অসুস্থ নারীকে হাসপাতালে নেওয়ার জন্য সড়কে দাঁড়িয়ে আছেন আরেক নারী। কিন্তু ওই নারীর শারীরিক অবস্থা এতই খারাপ ছিল যে কিছুক্ষণের মধ্যেই সড়কে লুটিয়ে পড়েন। সড়কে কোনো গাড়িও ছিল না তখন। পরে কোনোরকমে একটি গাড়ি জোগাড় করে ওই নারী হাসপাতালে পৌঁছান।চোখের সামনে সেই দুর্ভোগ দেখে আর হাত গুটিয়ে বসে থাকতে পারেননি মহিউদ্দিন। ওই দিন রাত ৭টা ২২ মিনিটে নিজের ফেসবুকে একটি স্ট্যাটাস দেন তিনি। নিজের ঠিকানা ও মুঠোফোন নম্বর দিয়ে ঘোষণা দেন, ‘কোথাও যদি কোনো রোগীর গাড়ির প্রয়োজন হয়, আমি নিজে গিয়ে হাসপাতালে পৌঁছিয়ে দিয়ে আসব। গাড়ি ভাড়া দিতে হবে না।’ মুহূর্তেই সেই স্ট্যাটাস ভাইরাল হয়ে যায়। এরপর থেকে মহিউদ্দিনের কাছে আসতে থাকে হাসপাতালে পৌঁছে দেওয়ার অনুরোধের ফোন। প্রতিদিন গড়ে তিন-চারজন রোগীকে তিনি হাসপাতালে পৌঁছে দিচ্ছেন।মহিউদ্দিনের সঙ্গে কথা বলে জানা যায়, চাকরির পাশাপাশি তিনি বন্ধুদের সঙ্গে যৌথ ব্যবসা করেন। এ ছাড়া তাঁর ভাড়ায় চালিত প্রাইভেট কার আছে। সেই গাড়িকে এখন কাজে লাগিয়েছেন মানবসেবায়। বেশির ভাগ সময়ই নিজে রোগীকে নিয়ে হাসপাতালে ছুটছেন। নিজের ব্যস্ততা থাকলে পাঠাচ্ছেন চালককে। গাড়ির খরচের জন্য নিজের বেতন থেকে ১০ হাজার টাকা বরাদ্দ রেখেছেন তিনি।সেবা পাওয়া কয়েকজন এবং তাঁদের আত্মীয়ের সঙ্গে কথা হয় এই প্রতিবেদকের। তাঁদের একজন আশিকুর রহমান। তিনি বলেন, ‘‌‌আমার শ্বশুর ফখরুল আলম ডায়াবেটিসের রোগী। তাঁর দুটি কিডনিতেই সমস্যা থাকায় মাসে কয়েকবার চট্টগ্রাম ডায়াবেটিক জেনারেল হাসপাতাল ডায়ালাইসিস করতে হয়। কিন্তু করোনার কারণে কোনোভাবেই গাড়ি পাচ্ছিলাম না। তাই মহিউদ্দিন ভাইকে ফোন করি। এমন সহযোগিতা পাব কখনো কল্পনা করিনি। অনেক চেষ্টা করলাম ভাড়া দিতে, তা–ও নিলেন না।’মহিউদ্দিন বলেন, করোনাভাইরাসের কারণে এখন তাঁর কর্মস্থলেও রোগীর সংখ্যা কম। ফলে অনেকটা সময় অবসর পাচ্ছেন। আর রাতে তো কোনো কাজ নেই। তাই দিনে অফিসের ফাঁকে এবং রাতে যেকোনো সময়ে রোগীদের তিনি নিজের গাড়ি করে হাসপাতালে পৌঁছে দিচ্ছেন। করোনা–আতঙ্কে যখন যেকোনো রোগীকে এড়িয়ে চলতে চাইছে, সেখানে আপনি তাঁদের পাশে দাঁড়ানোর উৎসাহ কোথায় পেলেন এমন প্রশ্নে মহিউদ্দিন বলেন, ‘এই কঠিন সময়ে মানুষের পাশে তো দাঁড়াতেই হবে।’এখন মহিউদ্দিনের ফেসবুক ভরে উঠেছে সেবা পাওয়া অনেকের কৃতজ্ঞতা প্রকাশের মন্তব্যে। অবশ্য এতে আবেগে ভেসে যাচ্ছেন না তিনি। বলেন, ‘যত দিন না সমস্যা কাটছে, তত দিন মানুষকে এভাবেই সহযোগিতা করে যাব। গাড়ির প্রয়োজন হলে নির্দ্বিধায় ফোন করুন।’


",https://www.prothomalo.com/bangladesh/article/1651240,"
১৬ এপ্রিল ২০২০, ২১:৩২

							আপডেট:
১৬ এপ্রিল ২০২০, ২১:৩৪",Real
মন থেকে দিলে এক টাকাও অনেক বড় দান,"

করোনা ভাইরাসের সংক্রমণ ঠেকাতে বেশিরভাগ দেশ এখন অবরুদ্ধ। গত মাস থেকে ভারতেও চলছে লকডাউন । ভারতীয় সরকার লকডাউনের মেয়াদ বাড়িয়েছে আগামী ৩ মে পর্যন্ত। অবরুদ্ধ পরিস্থিতিতে ভীষণ কষ্টে আছে অসংখ্য মানুষ, যাঁদের জীবন চলে দৈনিক মজুরের ওপর।
এই মানুষদের সহায়তা করতে অনেক তারকা খেলোয়াড় এগিয়ে এসেছেন। এগিয়ে এসেছেন গৌতম গম্ভীরও। সাবেক ভারতীয় ওপেনার সরকারি ত্রাণ তহবিলে দিয়েছেন ২ কোটি রুপি। ১ কোটি রুপি দিয়েছেন দিল্লি সরকারের তহবিলে। বাকি ১ কোটি কেন্দ্রীয় ত্রাণ তহবিলে। সে সঙ্গে নিজের আগামী দুই বছরের বেতনও ত্রান হিসেবে দেওয়ার অঙ্গীকার করেছেন গম্ভীর।
করোনাযুদ্ধে জিততে আরও অনেককে সহায়তার হাত বাড়িয়ে এগিয়ে আসবে এমনটাই আশা গম্ভীরের, ‘যদি সবাই এক সঙ্গে এগোতে পারি, তবেই এই যুদ্ধে আমরা জিততে পারব। সবচেয়ে গুরুত্বপূর্ণ, হচ্ছে নির্দেশনা মানা। যদি আমাদের বলা হয় ঘরে থাকতে, বলা হয় কিছুতেই বাড়ির বাইরে না যেতে, সবার উচিত সেটি অনুসরণ করা। আমাদের পুরো জাতির জন্যই এটা মঙ্গলজনক।’
গম্ভীর শুধু একজন সাবেক ক্রিকেটার নন, বর্তমানে একজন সাংসদও। জনপ্রতিনিধি হওয়ায় মানুষকে নিয়ে তাঁর উদ্বেগ বেশি থাকবে, সেটিই স্বাভাবিক। ২০১১ বিশ্বকাপজয়ী তাই নেমে পড়েছেন করোনার বিরুদ্ধে লড়াইয়ে। সবার হয়তো তাঁর মতো কোটি টাকা দান করার সামর্থ্য নেই। তবে গম্ভীর মনে করেন, দানের পরিমাণ যেটাই হোক, উদ্দেশ্য ঠিক থাকলেই হলো, ‘আমি মনে করি দানের কোনো সীমা নেই। যদি একজন মানুষ মন থেকে এক টাকাও দেয় সেটাই অনেক বড় অবদান।’
গম্ভীর বলছেন ভারতের প্রেক্ষাপটে। কিন্তু কথাগুলো বাংলাদেশে ক্ষেত্রেও প্রযোজ্য। সবাইকে যেতে হচ্ছে একই পরিস্থিতির মধ্য দিয়ে।


",https://www.prothomalo.com/bangladesh/article/1651239,"
১৬ এপ্রিল ২০২০, ২১:২৬

							আপডেট:
১৬ এপ্রিল ২০২০, ২১:২৯",Real
শ্রীপুরে বকেয়া বেতনের দাবিতে শ্রমিকদের বিক্ষোভ,"

গাজীপুরের শ্রীপুরের কয়েকটি স্থানে বেতনের দাবিতে বিক্ষোভ হয়েছে। আজ বৃহস্পতিবার দিনভর শ্রমিকেরা কারখানাগুলোর ফটকে বিক্ষোভ-আন্দোলন করেন। এ সময় রাস্তা অবরোধের ঘটনাও ঘটে। এগুলোর মধ্যে বেশ কয়েকটি কারখানার শ্রমিকদের মোবাইল লেনদেন অ্যাকাউন্ট না থাকায় জটিলতার সৃষ্টি হয়। পরে সন্ধ্যায় পুলিশের মধ্যস্থতায় শ্রমিকেরা আন্দোলন তুলে নেন।
পুলিশ ও শ্রমিকদের সূত্রে জানা যায়, আজ সকাল ১০টায় পৌর এলাকার ভাংনাহাটি গ্রামের সিআরসি টেক্সটাইল (সাততলা ) মিলস, একই এলাকার সওফটেক্স গার্মেন্টস ও কেওয়া গ্রামের সিজি গার্মেন্টস (চায়না ফ্যাক্টরি) নামের তিনটি কারখানায় শ্রমিকেরা বেতনের দাবিতে বিক্ষোভ করেন। এদের মধ্যে সিজি গার্মেন্টস কারখানা কর্তৃপক্ষ নগদ কিছু টাকা পরিশোধ করে। বাকি টাকা ২৮ এপ্রিল পরিশোধ করার আশ্বাস দিলে বিক্ষোভ স্তিমিত হয়। সওফটেক্স কারখানা ও সিআরসি কারখানা কর্তৃপক্ষ আগামী কয়েক দিনের মধ্যে বকেয়া পরিশোধ করার আশ্বাস দেয়।
সিআরসি টেক্সটাইল মিলসের কয়েকজন শ্রমিক বলেন, তাঁদের ঘরে খাবার নেই। মালিকেরা বাড়িভাড়া চাইছেন, তাঁরা দিতে পারছেন না। কেউ এক মাস, কেউ দুই মাস ও অনেকের তিন মাসের বেতন বকেয়া পড়েছে। তাই তাঁরা করোনাভাইরাসের ভয় উপেক্ষা করে আন্দোলনে নেমেছেন।
গাজীপুর শিল্প পুলিশের পরিদর্শক জাহাঙ্গীর হোসেন প্রথম আলোকে বলেন, তিনটি কারখানার শ্রমিকেরা বেতনের দাবিতে আন্দোলন করছিলেন। পরে প্রতিটি কারখানা থেকে বকেয়া বেতন পরিশোধের আশ্বাস দেওয়ায় আন্দোলন স্তিমিত হয়ে পড়ে। 


",https://www.prothomalo.com/bangladesh/article/1651238,"
১৬ এপ্রিল ২০২০, ২১:১৪

							আপডেট:
১৬ এপ্রিল ২০২০, ২১:১৯",Real
যার কৌশলে নাকাল হয়েছিলেন কাকা-মালদিনিরা,"


২০০৫ চ্যাম্পিয়নস লিগের ফাইনালে শক্তিশালী এসি মিলানকে হারিয়ে চমকে দিয়েছিল লিভারপুল। তা-ও প্রথমার্ধে ৩-০ গোলে পিছিয়ে থেকে পড়ে দুর্দান্তভাবে ফিরে এসেছিল অলরেডরা। সেটা কি শুধুই ‘ফ্লুক’ ছিল? নাকি এর পেছনে কাজ করেছিল কারও ক্ষুরধার মস্তিষ্ক?
প্রথমার্ধ শেষ।
মাঠ থেকে ড্রেসিংরুমে ফেরার পথটা এর আগে কখনো এত দীর্ঘ লাগেনি লিভারপুল অধিনায়ক স্টিভেন জেরার্ডের। চ্যাম্পিয়নস লিগ ফাইনালে মহাশক্তিধর এসি মিলানের বিপক্ষে খেলতে নেমে গোটা প্রথমার্ধ চরকির মতো ঘুরেছেন, খেই হারিয়ে ফেলেছেন বারবার। কাকা-পিরলোরা ছেলেখেলা করেছেন জেরার্ড-ক্যারাঘারদের সঙ্গে। অধিনায়ক পাওলো মালদিনির এক গোলের সঙ্গে আর্জেন্টাইন স্ট্রাইকার হার্নান ক্রেসপোর দুই গোল মিলিয়ে পঁয়তাল্লিশ মিনিটেই ৩-০ গোলে এগিয়ে গিয়েছিল মিলান। পোড় খাওয়া লিভারপুলের সমর্থকেরাও এই অবস্থায় ম্যাচ জয়ের আশা করেননি। পঁয়তাল্লিশ মিনিট পর শিরোপা উৎসবের প্রস্তুতি শুরু করেছিলেন মিলান সমর্থকেরা।
একজনের ব্যাপারটা পছন্দ হলো না। এত কষ্ট করে জুভেন্টাস, চেলসি, বেয়ার লেভারকুসেনের মতো দলগুলোকে টপকে চ্যাম্পিয়নস লিগের ফাইনালে তুলেছেন দলকে, সে কি বিনা যুদ্ধে এভাবে আত্মসমর্পণ করার জন্য? অবশ্যই নয়!
তিনি লিভারপুলের স্প্যানিশ কোচ রাফায়েল বেনিতেজ। সে মৌসুমের শুরুতেই ভ্যালেন্সিয়া থেকে লিভারপুলে যোগ দেওয়া এই কোচ বিরতির ওই পনেরো মিনিটে কাজে লাগালেন কৌশল ঠিক করতে। বাকি পঁয়তাল্লিশ মিনিটে যে করেই হোক, তিন গোল দিয়ে অন্তত ম্যাচে ফেরা লাগবে যে!
ম্যাচ শুরুর আগেই একটা বড় ভুল করেছিলেন বেনিতেজ। মূল একাদশে একজন আদর্শ রক্ষণাত্মক মিডফিল্ডার রাখেননি। অথচ জার্মান ডিফেন্সিভ মিডফিল্ডার ডিটমার হামান সেমিফাইনালে চেলসির বিপক্ষে আর দ্বিতীয় রাউন্ডে বেয়ার লেভারকুসেনের বিরুদ্ধে দুর্দান্ত খেলেছিলেন। সেমিফাইনালে মরিনহোর চেলসির বিপক্ষে এতটাই ভালো খেলেছিলেন হামান যে, ওই দলের অধিনায়ক জন টেরি প্রশংসায় মুখর হলেন। ওদিকে ফাইনালের আগ পর্যন্ত প্রত্যেক ম্যাচেই মূল একাদশে ছিলেন আরেক ডিফেন্সিভ মিডফিল্ডার, ক্রোয়েশিয়ার ইগর বিসকান। অথচ এই দুজনকে বাদ দিয়ে ৪-৪-২ ছকে স্টিভেন জেরার্ড ও জাবি আলোনসোকে মাঠে নামিয়ে দিলেন সেন্ট্রাল মিডফিল্ডার হিসেবে। রক্ষণভাগকে বাড়তি নিরাপত্তা দেওয়া যে দুজনের মূল কাজ নয়। কোচের এই সিদ্ধান্ত ম্যাচের আগেই চমকে দেয় জেরার্ড-আলোনসোকে।
বেনিতেজের আরেকটা বদভ্যাস ছিল। ম্যাচ শুরুর ঠিক আগ মুহূর্তে এসে মূল একাদশ ঘোষণা করতেন। পাছে যদি প্রতিপক্ষ জেনে যায়! ফলে একদম শেষ মুহূর্তে লিভারপুল যখন বুঝল, ডিফেন্সিভ মিডফিল্ডার ছাড়াই খেলা লাগবে, সেখানেই তাঁদের সাহস কমে অর্ধেক হয়ে গেল যেন।
ওদিকে এসি মিলানের মাঝমাঠ তখন তিনজন তুখোড় ‘প্লেমেকারে’ ঠাসা। খেলা বানিয়ে দেওয়ায় যাদের জুড়ি মেলা ভার—ইতালির আন্দ্রেয়া পিরলো, ব্রাজিলের কাকা ও নেদারল্যান্ডসের ক্লারেন্স সিডর্ফ। এ তিনজনকে নিশ্চিন্ত মনে আক্রমণ করতে দেওয়ার লাইসেন্স দিতে ৪-১-২-১-২ ছকে পেছনে ছিলেন দলের মূল রক্ষণাত্মক মিডফিল্ডার ইতালির জেনারো গাত্তুসো। দুই দলের শুরুর কৌশলের ফলে যা হওয়ার তাই হলো। গোটা মিডফিল্ডে জেরার্ড আর আলোনসো ওপর রীতিমতো ছড়ি ঘোরালেন কাকা-পিরলো-সিডর্ফ। বিরতিতে মিলান ৩: ০ লিভারপুল।
বিরতিতে এই ভুলটা শোধরালেন বেনিতেজ। গোটা একাদশের ছকটাই বদলে দিলেন। ৪-৪-২ থেকে এবার লিভারপুলের ছক হল ৩-৪-১-২। আরেক ইতালীয় দল জুভেন্টাসকে এই ছকেই কোয়ার্টার ফাইনালে হারিয়েছিলেন বেনিতেজ। তাই মিলানের বিপক্ষে দ্বিতীয়ার্ধে আবারও সেই ছকেই ফিরলেন। প্রথমার্ধে লেফটব্যাক জিমি ট্রায়োরের পারফরম্যান্সে বেনিতেজ এতটাই বিরক্ত ছিলেন যে, বিরতির সময় তাঁকে বলে দিলেন, ‘তোমাকে আর মাঠে নামানো হচ্ছে না। তোমার জায়গায় হামান নামবে।’ ট্রায়োরেও সুন্দরমতো কোচের কথা মেনে কাপড়-চোপড় খুলে খালি গায়ে গোসল করতে চলে গেলেন। কিন্তু এখানেও ঝামেলা হল আরেক। দলের ফিজিও এসে জানালেন, রাইটব্যাক স্টিভ ফিনান চোটে পড়েছেন, গোটা নব্বই মিনিট খেলা সম্ভব না তাঁর পক্ষে। ফিনানকে মাঠ থেকে তুলে নিতেই হবে।
তাহলে উপায়? ট্রায়োরের জায়গায় ফিনানকে বদলি করলেন বেনিতেজ। মাঠে নামালেন হামানকে। বেচারা ট্রায়োরে, শান্তিমতো গোসলটাও করতে পারেননি। কোচের ডাকাডাকিতে বাথরুম থেকে যখন দৌড়ে বের হয়ে আসলেন, মাথায় তখনো শ্যাম্পু। বেনিতেজ যখন গোটা দলকে নিজের নতুন কৌশল বোঝাচ্ছেন, ট্রায়োরে তখনো নিজের মোজা জোড়া খুঁজে বেড়াচ্ছেন! পরে ট্রায়োরেকে মাঠে দেখে আরেক বদলি খেলোয়াড় হামানও চমকে গিয়েছিলেন। কিছুক্ষণ আগেই যাকে টাওয়েল জড়ানো অবস্থায় গোসল করার জন্য ঢুকতে দেখলেন, সে আবার মাঠে নামছে কেন?
চেক স্ট্রাইকার মিলান বারোসের জায়গায় ফরাসি স্ট্রাইকার জিব্রিল সিসেকেও তখনই বদলি করে মাঠে নামাতে চেয়েছিলেন বেনিতেজ। কিন্তু বিধি বাম! এক সহকারী এসে মনে করিয়ে দিলেন, প্রথমার্ধেই চোটে পড়া অস্ট্রেলীয় উইঙ্গার হ্যারি কিউয়েলের বদলে ভ্লাদিমির স্মিৎসারকে নামানো হয়ে গেছে, যেটা ভুলে গিয়েছিলেন বেনিতেজ। সব বদলি খেলোয়াড় প্রথমার্ধের পরেই নামিয়ে ফেললে বাকি ম্যাচে সমস্যা হতে পারে।
দ্বিতীয়ার্ধে মাঠে নামলেন জেরার্ডরা। মাথায় তখন কোচের নতুন কৌশল, খেলতে হবে ৩-৪-১-২ ছকে। মিডফিল্ডে আলোনসো আর হামান জুটি বাঁধবেন, তাঁদের একটু সামনে আক্রমণাত্মক মিডফিল্ডার হয়ে খেলবেন জেরার্ড। বামদিকে উইংব্যাক ট্রায়োরে, ডানদিকে স্মিৎসার। সামনে দুই স্ট্রাইকার বারোসের সঙ্গে লুইস গার্সিয়া।
টোটকাটা কাজ করল একেবারে সঙ্গে সঙ্গেই। পনেরো মিনিটের মধ্যেই ইতিহাসের অন্যতম সেরা ‘কামব্যাক’ দেখল বিশ্ব। পেছনে হামানকে রেখে নির্ভারচিত্তে আক্রমণ করতে পারলেন স্টিভেন জেরার্ড। ৫৪ মিনিটে জেরার্ডের বুলেটগতির হেড, ৫৬ মিনিটে স্মিৎসারের দূরপাল্লার শট, ৬০ মিনিটে আলোনসোর পেনাল্টি মিলান গোলরক্ষক দিদা প্রথম দফায় বাঁচিয়ে দিলেও ফিরতি বল জালে জড়িয়ে ওই আলোনসোরই গোল। স্কোরলাইন ৩-৩!
বাকি সময়ে লিভারপুলের এই নতুন ছকে নির্বিষ হয়ে রইলেন কাকা-শেভচেঙ্কোরা। জুভেন্টাসের মতো মিলানও বের করতে পারল না, কীভাবে বেনিতেজের এই ছক ভেঙে গোল করা যায়। নির্ধারিত সময়ের পর অতিরিক্ত সময় শেষেও ব্যবধান রইল ৩-৩। পেনাল্টি শুটআউটে গোলরক্ষক জের্সি দুদেকের বীরত্বে লিভারপুল পেল অমূল্য সেই জয়।
লিভারপুলের জয়টাকে শুধু ‘ফ্লুক’ বললে তাই বেনিতেজের প্রজ্ঞার প্রতি অসম্মানই করা হয় যেন। এই প্রজ্ঞাবান কোচের জন্মদিন আজ, লিভারপুলের ইতিহাসের অন্যতম সেরা রাতের স্মৃতিচারণে একটা ভালো উপলক্ষ্য বটে!
শুভ জন্মদিন রাফায়েল বেনিতেজ!


",https://www.prothomalo.com/bangladesh/article/1651237,"
১৬ এপ্রিল ২০২০, ২১:১২

							আপডেট:
১৬ এপ্রিল ২০২০, ২১:১৩",Real
চ্যানেল খুলছেন সালমান খান,"

বলিউড ভাইজান সালমান খানের অনুরাগীর সংখ্যা যে কোনো সুপারস্টারের কাছে ঈর্ষণীয়। কেবল ইনস্টাগ্রামেই তাঁর অনুসারী ৩ কোটি ১৭ লাখ। তাঁরা সালমানকে যেমন ভালোবাসেন, তেমনি ভাইজানও তাঁর অনুরাগীদের ভালোবাসেন। বলা যায়, ভক্তদের সঙ্গে তাঁর এক আত্মিক সম্পর্ক গড়ে উঠেছে। নিজের জীবনের নানা মুহূর্ত প্রায়ই সালমান তাঁর ভক্তদের সঙ্গে শেয়ার করেন। এবার এই বলিউড সুপারস্টার তাঁর অনুরাগীদের আরও কাছে আসতে চলেছেন। তাঁদের সঙ্গে আরও নিবিড় সম্পর্ক গড়তে চলেছেন ভাইজান।
সালমান তাঁর ব্যক্তিগত এবং পেশাদার জীবন নিয়ে আরও খোলামেলা হতে যাচ্ছেন। জীবনের ছোট বড় সব মুহূর্ত এবার আরও বেশি করে তুলে ধরবেন সবার সামনে। সে জন্য এই বলিউড সুপারস্টার শিগগির নিয়ে আসছেন তাঁর নিজস্ব ইউটিউব চ্যানেল। জানা গেছে, সালমান তার ইউটিউব চ্যানেল ‘বিয়িং সালমান খান’-এর আনুষ্ঠানিক ঘোষণা দিতে চলেছেন। এই সংবাদ তাঁর কোটি ভক্তের জন্য যে সুখবর তা বলার অপেক্ষা রাখে না। কারণ এই ইউটিউব চ্যানেলের মাধ্যমে ভক্তরা তাঁদের প্রিয় ভাইজানের সঙ্গে যোগাযোগ করতে পারবেন। আর সালমানের জীবনকে আরও কাছ থেকে দেখতে পাবেন তাঁরা। ‘বিয়িং সালমান খান’-এর মাধ্যমে সালমান তাঁর জীবনের খুঁটিনাটি তুলে ধরবেন।
ইনস্টাগ্রামের এক ভিডিওতে সালমান খান বলেছেন, ‘না, কোন বিগ বস নয়, এটা জীবনের বিগ বস। আমরা সবাই প্রচণ্ড ঝুঁকির মধ্যে আছি। একজন রোগীর দুরবস্থা না বুঝতে পারা খুবই দুঃখজনক। সরকার যে বলছেন, ঘরে থাকতে, পরিবারের সঙ্গে সময় কাটাতে। তা কি সরকারের লাভের জন্য? না। পুলিশ, সরকার, ডাক্তার, ব্যাংকারদের কথা আপনাকে আপনার নিজের জন্যই মানতে হবে। পুলিশ যা করছে, সেটা আপনার জন্য। আপনারা যদি সেটা মানতেন, তাহলে এত দিনে করোনা দূর হয়ে যেত। তাই আর বোকামি করবেন না। পুলিশ ও ডাক্তারকে তাঁদের কাজ করতে দিন। আপনি আপনার দায়িত্ব পালন করুন। ঘরে থাকুন।’ মূলত ভারতে ডাক্তার ও পুলিশের ওপর সাধারণ মানুষের ক্ষোভ কমাতে সালমান ৯ মিনিট ৩৬ সেকেন্ডের এই বক্তব্য দেন।


",https://www.prothomalo.com/bangladesh/article/1651236,"
১৬ এপ্রিল ২০২০, ২১:০১

							আপডেট:
১৬ এপ্রিল ২০২০, ২১:০৫",Real
বদরগঞ্জে আরও একজন শনাক্ত,"

রংপুরের বদরগঞ্জে এবার ৭৮ বছর বয়সী এক ব্যক্তির শরীরে আজ বৃহস্পতিবার করোনাভাইরাসের উপস্থিতি পাওয়া গেছে। তাঁর বাড়ি উপজেলার মধুপুর ইউনিয়নে। এ নিয়ে উপজেলায় গত দুই দিনে দুজনের শরীরে ভাইরাস শনাক্ত হলো। আক্রান্ত অপর ব্যক্তি (৩০) মালয়েশিয়াফেরত।
উপজেলা নির্বাহী কর্মকর্তা নবীরুল ইসলাম আজ সন্ধা সাড়ে ছয়টায় বলেন, আজ যে ব্যক্তি শনাক্ত হলেন তিন দিন ধরে তিনি রংপুর মেডিকেল কলেজ হাসপাতালে চিকিৎসাধীন। তাঁর সংস্পর্শে আসা ওই হাসপাতালের চিকিৎসক ও নার্সদের কোয়ারেন্টিনে পাঠানো হয়েছে। রাতের মধ্যেই আক্রান্ত ব্যক্তির গ্রামে গিয়ে তাঁর বাড়িসহ আশপাশের বাড়ি লকডাউন করা হবে।করোনায় আক্রান্ত ওই ব্যক্তির গ্রামের লোকজন জানান, তিনি (আক্রান্ত ব্যক্তি) ঢাকায় তাবলীগ জামাতে ছিলেন। গত শনিবার ঢাকা থেকে বদরগঞ্জে নিজ বাড়িতে এসে অসুস্থ হয়ে পড়লে গত সোমবার তাঁকে রংপুর মেডিকেল কলেজ হাসপাতালে ভর্তি করা হয়।আক্রান্ত অপর ব্যক্তিকে বদরগঞ্জ উপজেলা স্বাস্থ্য কমপ্লেক্সে আইসোলেশনে রেখে চিকিৎসা দেওয়া হচ্ছে বলে জানিয়েছেন আবাসিক মেডিকেল কর্মকর্তা নাজমুল হুসাইন।মেটা: রংপুরের বদরগঞ্জে এবার ৭৮ বছর বয়সী এক ব্যক্তির শরীরে আজ বৃহস্পতিবার করোনাভাইরাসের উপস্থিতি পাওয়া গেছে। তাঁর বাড়ি উপজেলার মধুপুর ইউনিয়নে। এ নিয়ে উপজেলায় গত দুই দিনে দুজনের শরীরে ভাইরাস শনাক্ত হলো।


",https://www.prothomalo.com/bangladesh/article/1651235,"
১৬ এপ্রিল ২০২০, ২০:৫৯

							আপডেট:
১৬ এপ্রিল ২০২০, ২১:০৩",Real
বেনাপোল দিয়ে ভারত থেকে ফিরলেন আরও ৫৬ বাংলাদেশি,"

যশোরের বেনাপোল স্থলবন্দর দিয়ে আজ বৃহস্পতিবার ভারত থেকে আরও ৫৬ জন বাংলাদেশে ফিরেছেন। তাঁদের যশোরের ঝিকরগাছা উপজেলার কুয়েত হোপ স্কুলে ১৪ দিনের বাধ্যতামূলক প্রাতিষ্ঠানিক কোয়ারেন্টিনে রাখা হয়েছে। এ নিয়ে গত ১০ দিনে ৫৪২ জন বাংলাদেশি ভারত থেকে বেনাপোল স্থলবন্দর হয়ে বাংলাদেশে ফিরলেন। 
ফেরত আসা ব্যক্তিদের মধ্যে ৩৮১ জনকে প্রাতিষ্ঠানিক কোয়ারেন্টিনে রাখা হয়েছে। তাঁদের মধ্যে বেনাপোল পৌর কমিউনিটি সেন্টারে ৮৬ জন, শার্শা উপজেলা স্বাস্থ্য কমপ্লেক্সে ১০ জন এবং ঝিকরগাছা উপজেলার কুয়েত হোপ স্কুলে ২৮৫ জন।বেনাপোল বন্দর দিয়ে পাসপোর্টের মাধ্যমে যেসব যাত্রী বাংলাদেশে প্রবেশ করছেন, তাঁদের ১৪ দিনের কোয়ারেন্টিন শেষে ছাড়া হবে। ৬ এপ্রিল থেকে বেনাপোলে এ ধরনের কোয়ারেন্টিনে রাখার কাজ শুরু হয়েছে। যাঁরা দেশে ফিরছেন, তাঁদের সবার হাতে ‘হোম কোয়ারেন্টিন’ সিল দেওয়া হচ্ছে।
শার্শা উপজেলা স্বাস্থ্য ও পরিবার পরিকল্পনা কর্মকর্তা ইউসুফ আলী জানান, স্বরাষ্ট্র মন্ত্রণালয়ের নতুন নির্দেশনা রয়েছে ৬ এপ্রিল থেকে যাঁরা ভারত থেকে ফিরবেন তাঁদের ১৪ দিন বাধ্যতামূলক প্রাতিষ্ঠানিক কোয়ারেন্টিনে থাকতে হবে। এঁদের মধ্যে যাঁরা জটিল রোগে আক্রান্ত তাঁদের যশোর ২৫০ শয্যাবিশিষ্ট জেনারেল হাসপাতালে রাখা হচ্ছে। এ পর্যন্ত বেনাপোল পৌর কমিউনিটি সেন্টারে ৮৬ জন এবং শার্শা উপজেলা স্বাস্থ্য কমপ্লেক্সে ১০ জন প্রাতিষ্ঠানিক কোয়ারেন্টিনে রয়েছেন।
ঝিকরগাছা উপজেলা স্বাস্থ্য ও পরিবার পরিকল্পনা কর্মকর্তা মো. হাবিবুর রহমান বলেন, আজ বৃহস্পতিবার পর্যন্ত উপজেলার কুয়েত হোপ স্কুলে ২৮৫ জনকে প্রাতিষ্ঠানিক কোয়ারেন্টিনে রাখা হয়েছে।
বেনাপোল স্থলবন্দরের ইমিগ্রেশন বিভাগ সূত্রে জানা গেছে, করোনাভাইরাসের প্রার্দুভাব রোধে ভারত সরকার আগেই স্থলবন্দর দিয়ে যাত্রী প্রবেশ বন্ধ ঘোষণা করে। এরপর ভারতজুড়ে লকডাউন শুরু হয়। পরে বাংলাদেশ সরকারও বিদেশি যাত্রী প্রবেশে নিষেধাজ্ঞা দেয়। দুই দেশেই যানবাহন চলাচল বন্ধ রয়েছে।
বেনাপোল ইমিগ্রেশন পুলিশের ভারপ্রাপ্ত কর্মকর্তা (ওসি) আহসান হাবিব বলেন, প্রতিদিনই সকাল ৬টা থেকে সন্ধ্যা ৬টা পর্যন্ত বেনাপোল ইমিগ্রেশন খোলা রয়েছে। 


",https://www.prothomalo.com/bangladesh/article/1651234,"
১৬ এপ্রিল ২০২০, ২০:৪৯

							আপডেট:
১৬ এপ্রিল ২০২০, ২১:০০",Real
গফরগাঁও স্বাস্থ্য কমপ্লেক্সের আরও ৩ জন আক্রান্ত,"

ময়মনসিংহের গফরগাঁও উপজেলা স্বাস্থ্য কমপ্লেক্সের আরও তিনজন করোনাভাইরাসে আক্রান্ত হয়েছেন। আজ বৃহস্পতিবার ময়মনসিংহ মেডিকেল কলেজের পিসিআর ল্যাবে নমুনা পরীক্ষা শেষে সিভিল সার্জন এ বি এম মশিউল আলম এ তথ্য নিশ্চিত করেছেন। 
আক্রান্ত তিনজনের মধ্যে একজন চিকিৎসক, একজন নার্স ও একজন হিসাবরক্ষক। তাঁদের ময়মনসিংহ শহরের এস কে হাসপাতালের আইসোলেশন ইউনিটে নিয়ে আসা হবে।
গফরগাঁও উপজেলা নির্বাহী কর্মকর্তা কাজী মাহবুব উর রহমান বলেন, এ নিয়ে এখন পর্যন্ত এই স্বাস্থ্য কমপ্লেক্সের আটজন করোনায় আক্রান্ত হলেন। এর আগে দুজন চিকিৎসক ও তিনজন স্বাস্থ্যকর্মী করোনায় আক্রান্ত হয়েছিলেন। গত সপ্তাহে তাঁরা করোনায় আক্রান্ত এক নারীকে চিকিৎসা দিয়েছিলেন।


",https://www.prothomalo.com/bangladesh/article/1651232,"
১৬ এপ্রিল ২০২০, ২০:৪৬

							আপডেট:
১৬ এপ্রিল ২০২০, ২০:৪৯",Real
গাইবান্ধায় সুস্থ হয়ে বাড়ি ফিরলেন যুক্তরাষ্ট্রপ্রবাসী মা–ছেলে,"

গাইবান্ধায় প্রথম করোনাভাইরাস পজিটিভ হিসেবে শনাক্ত যুক্তরাষ্ট্রপ্রবাসী মা, ছেলেসহ তিনজন সুস্থ হয়ে আজ বৃহস্পতিবার বাড়ি ফিরে গেছেন। ফলে জেলায় মোট করোনা আক্রান্তের সংখ্যা এখন ১২ থেকে কমে ৯ জনে দাঁড়িয়েছে।গাইবান্ধার সিভিল সার্জন এ বি এম আবু হানিফ জানান, যুক্তরাষ্ট্রপ্রবাসী মা ও ছেলে মার্চ মাসের প্রথম সপ্তাহে গাইবান্ধা আসেন। গত ২২ মার্চ জেলায় প্রথম তাঁদের করোনাভাইরাস পজিটিভ শনাক্ত হয়। আজ গাইবান্ধা সদর হাসপাতালের আইসোলেশন ওয়ার্ড থেকে তাঁরা বাড়ি ফিরেছেন।
১১ মার্চ গাইবান্ধার সাদুল্যাপুর উপজেলার এক গ্রামে বিবাহোত্তর এক অনুষ্ঠানের আয়োজন করা হয়। সেখানে পাঁচ শতাধিক আত্মীয়স্বজন ও প্রতিবেশী অংশ নেন। অতিথির তালিকায় ছিলেন যুক্তরাষ্ট্র থেকে আসা এই মা–ছেলেও। ওই অনুষ্ঠানে অংশ নেওয়া অনেকে ২১ মার্চ গাইবান্ধা-৩ (সাদুল্যাপুর-পলাশবাড়ী) আসনের উপনির্বাচনে ভোট দেন। এ ছাড়া প্রবাসী ওই দুজন বিভিন্ন সামাজিক অনুষ্ঠানে যোগদান ও প্রাত্যহিক কাজকর্মে বিভিন্ন জায়গায় যান। ২২ মার্চ ওই দুই প্রবাসীর করোনা পজিটিভ ধরা পড়ে। ২৭ মার্চ তাঁদের সংস্পর্শে আসা আরও দুজনের করোনাভাইরাস পজিটিভ শনাক্ত হয়। ৪ এপ্রিল সাদুল্যাপুরে আরও একজনের করোনা পজিটিভ হয়। তিনিও তাঁদের সংস্পর্শে এসেছিলেন।
এ নিয়ে সাদুল্যাপুরের ঘটনায় মোট পাঁচজন করোনা আক্রান্ত হন। এর মধ্যে সুস্থ হয়ে তিনজন বাড়ি ফিরেছেন। বাকি দুজন এবং সাম্প্রতিক সময়ে ঢাকা ও নারায়ণগঞ্জ থেকে আসা সাতজনসহ মোট নয়জন বর্তমানে গাইবান্ধায় করোনা আক্রান্ত। তাঁদের মধ্যে আটজন গাইবান্ধা সদর হাসপাতাল ও একজন সুন্দরগঞ্জ উপজেলা স্বাস্থ্য কমপ্লেক্সের আইসোলেশনে আছেন।


",https://www.prothomalo.com/bangladesh/article/1651231,"
১৬ এপ্রিল ২০২০, ২০:৪৪

							আপডেট:
১৬ এপ্রিল ২০২০, ২০:৪৬",Real
আর ত্রাণের অপেক্ষা করতে হবে না রাজিয়াকে,"

আজ প্রথম আলোর খেলার পাতায় প্রকাশিত হয়েছে ‘ত্রাণ পেলেই খাবার জোটে রাজিয়াদের’ শিরোনামের একটি প্রতিবেদন। করোনাভাইরাস সংক্রমণে দেশবাসীর অসহায়ত্বের চিত্রটাই যেন ফুটে উঠেছিল উশু খেলোয়াড় রাজিয়ার জীবনের বর্তমান পরিস্থিতি নিয়ে করা প্রতিবেদনে।দিন পেরোনোর আগেই সুসংবাদ মিলেছে। প্রথম আলোর খেলার পাতার প্রতিবেদন পড়ে উশু খেলোয়াড় রাজিয়া সুলতানার পাশে দাঁড়িয়েছে বাংলাদেশ অলিম্পিক অ্যাসোসিয়েশন (বিওএ)। শুধু বিওএ নয়, রাজিয়াকে সাহায্যের আগ্রহ প্রকাশ করে আরও অনেকে যোগাযোগ করেছেন প্রথম আলোর সঙ্গেও।আজ সকালে বিওএর কর্মকর্তারা কুড়িগ্রামে রাজিয়া সুলতানার সঙ্গে যোগাযোগ করে তাঁর জন্য ২০ হাজার টাকা পাঠিয়ে দিয়েছেন। বিওএ থেকে আর্থিক সহযোগিতা পেয়ে খুশি রাজিয়া, ‘আমাকে বিওএ থেকে ফোন করে সব রকম খোঁজখবর নিয়েছে। আমি টাকাও পেয়েছি। এই টাকায় চাল-ডালসহ কিছু নিত্যপ্রয়োজনীয় জিনিস কিনব। আমাদের ঘরটা নড়বড়ে হয়ে গেছে। সেটাও ঠিক করার চেষ্টা করব। বিওএর স্যারদের কাছে আমি কৃতজ্ঞ।’
উশু ফেডারেশনও রাজিয়াকে সহযোগিতার আশ্বাস দিয়েছে। দ্রুতই রাজিয়ার পরিবারের জন্য ত্রাণ সহায়তা পাঠানো হবে ফেডারেশনের পক্ষ থেকে। বাংলাদেশ যুব গেমসে উশুতে সোনার পদক জেতেন রাজিয়া। মেয়েদের প্রথম বিচ ফুটবলে খেলেছেন চ্যাম্পিয়ন হওয়া রাঙামাটি দলে। খেলেছেন রোলার স্কেটিংও। গত মাসে স্থগিত হয়ে যাওয়া মেয়েদের ফুটবল লিগে তিনি ছিলেন কুমিল্লা ইউনাইটেড ক্লাবের সহকারী ম্যানেজারের দায়িত্বে। করোনাভাইরাসের প্রভাবে খেলাধুলা বন্ধ হয়ে যাওয়ায় রাজিয়াদের সংসারে নেমে আসে দুর্দিন।


",https://www.prothomalo.com/bangladesh/article/1651230,"
১৬ এপ্রিল ২০২০, ২০:৩৯

							আপডেট:
১৬ এপ্রিল ২০২০, ২১:৪৯",Real
মনের শহর,"


বন্ধু, তোকে দিলাম আমার মনেরশহরসে শহরে রয়েছে ছোট্ট একটা কুঁড়েঘরতুই সাজিয়ে নেনা তা তোর মনের মতন।
বন্ধু, তোকে দিয়েছি বুকের সবটা ভালোবাসাতুই মিটিয়ে নে তোর লুকিয়ে রাখা স্বপ্ন–আশা।তোর জন্য আনছি যে আমি রংধনুরই সাত রং।
ঘুরব দুজনে সাজানো শহরে হাওয়ায় ভেসেরাখব মাথা তোর ওই কোলে, ঘুমাবো ভালবেসে।তুই রবি বন্ধু আমার বুকের কোটরে আজীবন।
আমি তোর মনের ঘরে করব বিচরণ দিন–রাতমুছে দিব তোমার জীবনের সব ঘাত–প্রতিঘাত।জনম ভরে দেখব তোকে জুড়াইব এই দুই নয়ন।


",https://www.prothomalo.com/bangladesh/article/1651229,"
১৬ এপ্রিল ২০২০, ১৯:৩৫

							আপডেট:
১৬ এপ্রিল ২০২০, ২০:৩১",Real
সারা দেশকে করোনা সংক্রমণে ঝুঁকিপূর্ণ ঘোষণা করেছে স্বাস্থ্য অধিদপ্তর,"

সারা দেশ করোনাভাইরাস সংক্রমণের ঝুঁকিতে রয়েছে বলে ঘোষণা করেছে স্বাস্থ্য অধিদপ্তর। আজ বৃহস্পতিবার অধিদপ্তরের মহাপরিচালক আবুল কালাম আজাদ স্বাক্ষরিত এক বিজ্ঞপ্তিতে এ কথা জানানো হয়।সারা দেশকে ঝুঁকিপূর্ণ ঘোষণার কারণে জনগণকে বেশ কিছু বিধিনিষেধ কঠোরভাবে মেনে চলতে বলা হয়েছে ওই বিজ্ঞপ্তিতে। বিধিগুলো হলো, অতিজরুরি প্রয়োজন ছাড়া কেউ ঘর থেকে বের হতে পারবে না। সন্ধ্যা ছয়টা থেকে সকাল ছয়টা পর্যন্ত কেউ ঘরের বাইরে যেতে পারবে না। এক এলাকা থেকে অন্য এলাকায় লোকজনের চলাচল কঠোরভাবে নিয়ন্ত্রণ করা হবে।
বিজ্ঞপ্তিতে বলা হয়, এসব বিধিনিষেধ ভঙ্গকারীদের বিরুদ্ধে সংশ্লিষ্ট আইন অনুযায়ী ব্যবস্থা নেওয়া হবে। এ ক্ষেত্রে স্থানীয় স্বাস্থ্য কর্তৃপক্ষ সংশ্লিষ্ট সরকারি প্রশাসন ও কর্তৃপক্ষের সহায়তায় এসব আইন প্রয়োগ করতে পারবে।
সংক্রামক রোগ (প্রতিরোধ, নিয়ন্ত্রণ ও নির্মূল) আইন, ২০১৮–এর ১১ (১) ধারার ক্ষমতাবলে সারা দেশকে ঝুঁকিপূর্ণ ঘোষণা করে স্বাস্থ্য অধিদপ্তর। বিধিনিষেধ ভঙ্গকারীদের এই আইনের অধীনেই বিচারের আওতায় আনা হবে বলে বিজ্ঞপ্তিতে উল্লেখ করা হয়।
সারা দেশকে ঝুঁকিপূর্ণ হিসেবে ঘোষণার কারণ হিসেবে বলা হয়, বিশ্বব্যাপী মহামারি আকার ধারণ করা এই ভাইরাসের বিস্তার বাংলাদেশেও ঘটেছে। হাঁচি, কাশি ও পরস্পর মেলামেশার কারণে এ রোগের বিস্তার ঘটে। এখন পর্যন্ত বিশ্বে এ রোগের কোনো প্রতিষেধক আবিষ্কৃত হয়নি। বিশ্ব স্বাস্থ্য সংস্থার নির্দেশনা অনুযায়ী এ রোগের একমাত্র প্রতিষেধক হলো, পরস্পরকে নির্দিষ্ট দূরত্বে অবস্থান করা, যা নিশ্চিতে বাংলাদেশের স্বাস্থ্য অধিদপ্তর এই বিজ্ঞপ্তি জারি করেছে।


",https://www.prothomalo.com/bangladesh/article/1651228,"
১৬ এপ্রিল ২০২০, ২০:২০

							আপডেট:
১৬ এপ্রিল ২০২০, ২১:১৬",Real
আইসিসির পাঁচ-ছয়টি টুর্নামেন্ট চায় পাকিস্তান,"


আইসিসির ভবিষ্যৎ সফরসূচির পরিকল্পনায় পরের চক্র, অর্থাৎ ২০২৩ থেকে ২০৩১ সালের মধ্যে আইসিসির যত ইভেন্ট আছে, তার পাঁচ থেকে ছয়টির আয়োজক হতে প্রস্তাব দিয়েছে পাকিস্তান
সেই ১৯৫২ সালে আইসিসির সদস্যপদ পাওয়ার পর থেকে এত বছরে শুধু আইসিসির দুটি ইভেন্টই পেয়েছে পাকিস্তান। ১৯৮৭ আর ১৯৯৬ বিশ্বকাপ। দুটিই যৌথ আয়োজনে। ২০১১ বিশ্বকাপেও বাংলাদেশ, ভারত ও শ্রীলঙ্কার সঙ্গে যৌথ আয়োজক হিসেবে ছিল পাকিস্তানের নাম। কিন্তু ২০০৯ সালে লাহোরে শ্রীলঙ্কা দলের বাসে সন্ত্রাসী হামলার জেরে সেবার পাকিস্তানের মাটিতে বিশ্বকাপ হয়নি।
আইসিসির ইভেন্ট নিয়ে দেশের হাহাকার ঘোচানোর মহাপরিকল্পনা নিয়েই যেন এবার নেমেছে পাকিস্তান ক্রিকেট বোর্ড (পিসিবি)। আইসিসির ভবিষ্যৎ সফরসূচির পরিকল্পনায় পরের চক্র, অর্থাৎ ২০২৩ থেকে ২০৩১ সালের মধ্যে আইসিসির যত ইভেন্ট আছে, তার পাঁচ থেকে ছয়টির আয়োজক হতে প্রস্তাব দিয়েছে পাকিস্তান। অবশ্য এককভাবে নয়, সংযুক্ত আরব আমিরাতের সঙ্গে যৌথভাবে আয়োজক হবে তারা। পিসিবি চেয়ারম্যান এহসান মানি এক পডকাস্টে (অনলাইন আলোচনায়) বলেছেন, ‘আমরা পাঁচ-ছয়টি টুর্নামেন্ট আয়োজনে ইচ্ছার কথা জানিয়েছি। তবে সত্যি বলতে, এক-দুটির বেশি টুর্নামেন্ট হয়তো পাব না। তবে আমরা গতানুগতিক চিন্তা থেকে বেরিয়ে আরেকটি দেশকে নিয়ে যৌথভাবে আয়োজনের প্রস্তাব দিয়েছি।’ এ নিয়ে সংযুক্ত আরব আমিরাতের সঙ্গে পিসিবির আলোচনা চলছে জানিয়ে মানি বললেন, ‘কিছু ইভেন্ট আছে ১৬ ম্যাচের, কিছু আছে ৩০-৪০ ম্যাচের। টুর্নামেন্টে ম্যাচের সংখ্যার ওপর ভিত্তি করে আমরা কাজের চাপটা ভাগাভাগি করে নিতে পারি।’
এ ব্যাপারে সরকারের সহযোগিতাও পাচ্ছেন বলে জানিয়েছেন মানি, ‘আমাদের ইচ্ছাটা যে অনেক বেশি, সেটা ভালোভাবে বোঝানোর পরিকল্পনা নিয়েই নামছি আমরা। এ ব্যাপারে সরকারের পুরো সহযোগিতাও পাব আমরা।’
২০২৩-৩১ চক্রের টুর্নামেন্টগুলোর আয়োজক আইসিসি নির্ধারণ করবে নিলামের মাধ্যমে। আইসিসির প্রধান নির্বাহী মানু সাহনি আয়োজক হতে সদস্যদের অনুপ্রাণিত করতে গত কয়েক মাসে বেশ কিছু দেশে ঘোরাঘুরি করেছেন। সেটির ফলও মিলেছে। আইসিসির এক মুখপাত্র জানিয়েছেন, এখন পর্যন্ত প্রস্তাবিত ২৮টি ইভেন্টের জন্য ১০০-র বেশি প্রস্তাব এসেছে!


",https://www.prothomalo.com/bangladesh/article/1651227,"
১৬ এপ্রিল ২০২০, ২০:২৯

							আপডেট:
১৬ এপ্রিল ২০২০, ২০:২৯",Real
করোনার মাঝে তিন হাজার কোটির ‘বাজার’ করছেন সৌদি প্রিন্স,"

নিউক্যাসল ইউনাইটেডের সমর্থকদের সবাই পারলে এখন সেই বিখ্যাত মিমটি নামিয়ে নিতে পারেন। ওই যে, ইংলিশ সুপারহিরো চলচ্চিত্র অ্যাভেঞ্জার্স এন্ডগেইমে হক আইয়ের সেই উক্তি, ‘আমাকে আশা দেখিও না।’ আরও একবার নিউক্যাসলে নতুন মালিকানা দেখার সম্ভাবনা জাগতেই একটু সাবধানী সমর্থকেরা তাই আশায় বুক বাঁধার চেয়ে বেশি করে সাবধান হতে চাইছেন।
ইংলিশ ক্লাবটির সমর্থকদের ধৈর্যের পরীক্ষা নিয়েছেন মাইক অ্যাশলি। গত ১৩ বছর ধরে এক সময়কার মহাপ্রতাপশালী ক্লাবের মালিকানা এই ব্যক্তির কাছে। তাঁর কিপটেমির কারণে বারবার হতাশ নিউক্যাসলের সমর্থকেরা নতুন মালিকের আশা করতেই পারেন। বিশেষ করে নতুন মালিক যদি হন সৌদি আরবের যুবরাজ!
গত মঙ্গলবার নতুন করে আলোচনায় এসেছেন অর্থায়নের জন্য বিখ্যাত অ্যামান্ডা স্ট্যাভলি। ম্যানচেস্টার সিটির বদলে যাওয়ার পেছনে আরব আমিরাতের নতুন মালিকদের অবদান অনস্বীকার্য। ম্যানচেস্টার সিটির বর্তমান মালিকদের ক্লাবের মালিকানা পেতে সহযোগিতা করেছিলেন এই স্ট্যাভলি। এই নারী এবার নিউক্যাসলকেও মধ্যপ্রাচ্যের অর্থায়নে শক্তিশালী করতে চাইছেন। সংবাদমাধ্যমের দাবি, ৩০ কোটি পাউন্ড বা তিন হাজার ১৮২ কোটি টাকার এই চুক্তিতে ৮০ ভাগ অর্থ ঢালবে সৌদি আরবের নাগরিক অর্থায়ন তহবিল (পিআইএফ)। সৌদি যুবরাজ প্রিন্স মোহাম্মদ বিন সালমান এই তহবিলের প্রধান।
২০১৮ সালেও নিউক্যাসল কেনার একটা চেষ্টা চালিয়েছিলেন স্ট্যাভলি। কিন্তু নিউক্যাসলের মালিকের সঙ্গে সেবার বনিবনা হয়নি। জানুয়ারিতে আরও একবার দর-কষাকষি হয়েছিল। সেবার ৩৪ কোটি পাউন্ডের প্রস্তাবও গ্রহণ করা হয়নি। কিন্তু করোনাভাইরাস ফুটবল বিশ্ব বদলে দিচ্ছে। ভবিষ্যৎ নিয়ে এক ধরনের অনিশ্চয়তা শুরু হয়েছে। সময় থাকতে বিনিয়োগ গুছিয়ে নিতে চাইছেন অ্যাশলি। আর এ সুযোগেই ৩০ কোটি পাউন্ডেই দফারফা করে নেওয়ার নতুন প্রস্তাব।
প্রতিবেদনে জানা গেছে, এ চুক্তি হয়ে গেলে নিউক্যাসলের মালিকানার ১০ ভাগ থাকবে স্ট্যাভলির কাছে। ১০ ভাগ থাকবে ব্রিটিশ বিনিয়োগকারী প্রতিষ্ঠান রুবেন ব্রাদার্সের কাছে। আর বাকি ৮০ ভাগের মালিকানা থাকবে সৌদি আরবের পিআইএফের হাতে। এবং ক্লাবের চেয়ারম্যানের দায়িত্বটা পাবেন পিআইএফের গভর্নর ইয়াসির-আল-রুমাইয়ান। ২৪ কোটি পাউন্ডের এত বড় বিনিয়োগ অন্য যেকোনো প্রতিষ্ঠানের জন্য কঠিন একটি বিষয় হতে পারত। কিন্তু সর্বশেষ তথ্য অনুযায়ী সৌদি প্রিন্সের তত্ত্বাবধানে থাকা এই তহবিলের সম্পত্তির পরিমাণ ‘মাত্র’ ৩২ হাজার কোটি পাউন্ড।
সৌদি আরবের ভাবমূর্তি বিশ্বের কাছে উজ্জ্বল করার জন্য খেলাধুলাকেই অস্ত্র মেনেছেন প্রিন্স সালমান। আর এ কারণেই ক্রীড়া জগতের বিভিন্ন দিকে যোগ হওয়ার চেষ্টা করছেন। এরই মধ্যে বার্সেলোনা ও রিয়াল মাদ্রিদকে সৌদি আরবে নিয়ে এসে স্প্যানিশ সুপার কাপ আয়োজন করেছেন। ফুটবল ছাড়াও গলফ, রেসলিং, ফর্মুলা ওয়ান, বক্সিং—সব ধরনের বড় প্রতিযোগিতাই সৌদিতে আয়োজনের ব্যবস্থা করে ফেলেছেন। তবে ইংলিশ প্রিমিয়ার লিগের কোনো ক্লাবের মালিকানা এ ক্ষেত্রে সম্পূর্ণ ভিন্ন মাত্রা যোগ করবে।
কাতার ও আরব আমিরাতের অর্থে বলীয়ান হয়ে পিএসজি ও ম্যানচেস্টার সিটি ছড়ি ঘোরাচ্ছে ঘরোয়া লিগে। দুই দলই বিশ্বের প্রভাবশালী ফুটবল দলগুলোর মধ্যে পড়ে এখন। সৌদি প্রিন্সের ছোঁয়ায় নিউক্যাসলও তেমন আকার নেবে, সে স্বপ্ন দেখতে শুরু করেছেন ‘ম্যাগপাই’ সমর্থকেরা।


",https://www.prothomalo.com/bangladesh/article/1651226,"
১৬ এপ্রিল ২০২০, ২০:১২

							আপডেট:
১৬ এপ্রিল ২০২০, ২০:১৬",Real
অন্য রকম বৈশাখ,"

স্যানদিয়াগোর আকাশ এখন মেঘলা, আমার মুডের সঙ্গে মিল রেখে যেন। তবু বৈশাখ এসে গেছে। গত মাস কয়েক ছিল না কোনো বৈশাখী রিহার্সালের তোড়জোড়। সবকিছু অনলাইন এখন। ফেসবুকে গানের গ্রুপ আছে, শিল্পীরা সব বাসা থেকে গান গেয়ে মানুষের মন ভালো করার চেষ্টা করছেন। শাড়ি পরা নেই, পান্তা–ইলিশ নেই, মৃত্যুর মিছিলে কারও মন ভালো নেই। দোয়া করছি ১৪২৭ বয়ে আনুক শান্তি, আনন্দ, বন্ধ হোক করোনাভাইরাসের তাণ্ডব।
‘মুছে যাক গ্লানি, ঘুচে যাক জরা, অগ্নিস্নানে শুচি হোক ধরা’
কোভিড–১৯ নিয়ে নতুন রোগী ভর্তি হওয়ার সংখ্যা কমছে যুক্তরাষ্ট্রে আপাতত। কেউ কেউ বলেন, আমি অতি স্বপ্নবিলাসী। কিন্তু আমি তো দেখছি ১২ থেকে ১৪ দিন ইনটিউবেটেড থেকেও রেমডেসেভির পেয়ে ভালো হচ্ছেন অনেক রোগী, তাঁরা বাসায় যাচ্ছেন ভালো হয়ে। এ কদিন প্রিয়জনের সঙ্গে ফেসটাইম করেছেন শুধু, এখন ফিরে যাচ্ছেন বাসায়। কোয়ারেন্টিন শেষ হলেই ছুঁয়ে থাকতে পারবেন ভালোবাসার হাত। দোয়া করছি অতিদ্রুত কোনো চিকিত্সা বের হোক, যেটা ক্লিনিক্যাল ট্রায়াল না, রোগটা সারিয়ে দেবে অবশ্যই, একটা ভ্যাক্সিন বের হোক, যা এ রোগকে প্রতিহত করবে।
আমাদের হাসপাতালের সামনে গত শুক্রবার ফায়ার ডিপার্টমেন্ট আলো জ্বালিয়ে উৎসাহিত করেছে আমাদের। রাতে কাজ করতে গেলে ডিনার নামিয়ে দিয়ে যাচ্ছে কেউ না কেউ। ডোনাট ফ্রি, ক্রক ফ্রি আরও কত কী চলছে এ দুর্যোগে সবার মেন্টাল হেলথ ঠিক রাখতে। দেশে দেখছি কত কাজপাগলসহ যোদ্ধা সামান্য কিছু টাকা সংগ্রহ করে খাবার নিয়ে ছুটে চলছে নিপীড়িত মানুষের কাছে। রাস্তার কুকুর বিড়ালের জন্য খাবার সরবরাহ করছে কত মানুষ। আশাবাদী আমি বাংলা নববর্ষে একটা খুব সুন্দর পৃথিবী দেখতে পাচ্ছি, যেখানে দুর্বলকে টেনে তুলে মানবতা এগিয়ে চলছে ভাইরাসের আগ্রাসন–পরবর্তী শান্তিময় পৃথিবীতে।
‘এসো হে বৈশাখ, এসো এসো,তাপসনিশ্বাস বায়ে, মুমূর্ষরে দাও উড়ায়ে,বৎসরের আবর্জনা, দূর হয়ে যাক...’


",https://www.prothomalo.com/bangladesh/article/1651225,"
১৬ এপ্রিল ২০২০, ১৯:৫১

							আপডেট:
১৬ এপ্রিল ২০২০, ২০:১০",Real
যবিপ্রবির জিনোম সেন্টারে করোনার পরীক্ষা শুক্রবার থেকে,"

যশোর বিজ্ঞান ও প্রযুক্তি বিশ্ববিদ্যালয়ের (যবিপ্রবি) জিনোম সেন্টার গবেষণাগারে করোনাভাইরাসের নমুনা পরীক্ষা শুরু হচ্ছে শুক্রবার থেকে। আজ বৃহস্পতিবার বিকেলে যবিপ্রবির প্রশাসনিক ভবনের সম্মেলনকক্ষে ব্রিফিংয়ে এ ঘোষণা দেওয়া হয়েছে।
ব্রিফিংয়ে বিশ্ববিদ্যালয়ের উপাচার্য মো. আনোয়ার হোসেন বলেন, ‘করোনাভাইরাস শনাক্তকরণ কিটের কার্যকারিতা ইতিমধ্যে পরীক্ষা করা হয়েছে। নমুনা পেলেই আমরা শুক্রবার থেকেই করোনাভাইরাস শনাক্তকরণ পরীক্ষা শুরু করতে পারব।’
আনোয়ার হোসেন আরও বলেন, বিশ্ববিদ্যালয়ের জিনোম সেন্টারে প্রতিদিন কমপক্ষে ২০০টি নমুনা পরীক্ষা করা সম্ভব হবে। এর বেশি নমুনা পরীক্ষার সক্ষমতা ও জনবল রয়েছে। তবে এটা নমুনা সরবরাহের ওপর নির্ভর করবে। তিনি জানান, স্বাস্থ্য অধিদপ্তর থেকে ইতিমধ্যে ৪০০টি কিট, ২০০টি চিকিৎসা সুরক্ষা সরঞ্জাম ও অন্যান্য উপকরণ পাওয়া গেছে। বিশ্ব স্বাস্থ্য সংস্থার গাইডলাইন অনুযায়ী সম্পূর্ণ ‘সেফটি অ্যান্ড সিকিউরিটি’ অনুসরণ করে করোনাভাইরাসের পরীক্ষা করা হবে। ইতিমধ্যে জিনোম সেন্টারের সব যন্ত্রের ফিটনেস পরীক্ষা করা হয়েছে বলেও তিনি জানান।
ব্রিফিংয়ে যশোরের সিভিল সার্জন শেখ আবু শাহীন বলেন, শুধু যশোর নয়, পার্শ্ববর্তী জেলা ঝিনাইদহ, মাগুরা ও নড়াইলের রোগীদের নমুনাও এই পরীক্ষাগারে এনে পরীক্ষা করা হবে। উপজেলা স্বাস্থ্য বিভাগের মাধ্যমে নমুনা সংগ্রহ করে সিভিল সার্জন কার্যালয়ের মাধ্যমে যশোর বিজ্ঞান ও প্রযুক্তি বিশ্ববিদ্যালয়ে তা পাঠানো হবে। পরীক্ষাগারে কোনো রোগী সরাসরি আসার দরকার নেই।
জিনোম সেন্টারের সহযোগী পরিচালক ও অণুজীববিজ্ঞান বিভাগের অধ্যাপক ইকবাল কবীর জাহিদ বলেন, নমুনা পরীক্ষার জন্য প্রয়োজনীয় (বিএসএল-২) সতর্কতা অবলম্বন করা হবে। এখানে করোনা সন্দেহভাজন কোনো রোগী আসবে না। ফলে বিশ্ববিদ্যালয় বা এর আশপাশের বাসিন্দাদের স্বাস্থ্যঝুঁকির কোনো আশঙ্কা নেই।
ব্রিফিংয়ে উপস্থিত ছিলেন করোনাভাইরাস পরীক্ষাকরণ দলের সদস্য মো. নাজমুল হাসান, শিরিন নিগার, তানভীর ইসলাম, সেলিনা আক্তার, হাসান মোহাম্মদ আল-ইমরান, অভিনু কিবরিয়া ইসলাম, প্রভাস চন্দ্র রায়, রুবাইতুল আলম, সাজিদ হাসান, মো. রেহেনেওয়াজ, মো. আরিফুজ্জামান প্রমুখ।


",https://www.prothomalo.com/bangladesh/article/1651224,"
১৬ এপ্রিল ২০২০, ১৯:৫৮

							আপডেট:
১৬ এপ্রিল ২০২০, ২০:০৩",Real
ঢাকার ১০৪ এলাকায় করোনা আক্রান্ত রোগী শনাক্ত,"

ঢাকার ১০৪ জায়গায় করোনাভাইরাসে আক্রান্ত রোগী শনাক্ত হয়েছে। মোট শনাক্ত রোগীর সংখ্যা এখন ৬০৮। আজ বৃহস্পতিবার রোগতত্ত্ব, রোগ নিয়ন্ত্রণ ও গবেষণা প্রতিষ্ঠান (আইইডিসিআর) এই হালনাগাদ তথ্য দিয়েছে।
ঢাকায় এ মুহূর্তে শনাক্ত রোগীর সংখ্যা সবচেয়ে বেশি ওয়ারিতে। আজ পর্যন্ত সেখানে শনাক্ত রোগীর সংখ্যা ২৭। এরপরই সবচেয়ে বেশি রোগী শনাক্ত হয়েছে যাত্রাবাড়ীতে, ২৩ জন। তা ছাড়া মোহাম্মদপুরে আক্রান্তের সংখ্যা আজ ২২, লালবাগে ২১, টোলারবাগে ১৯, ধানমন্ডিতে ১৮, বাসাবো ১৭, তেজগাঁওয়ে ১৬ জন, মহাখালীতে ১২, মিরপুর ১১-তে ১১ ও মিরপুর ১২-তে ১০ জন রোগী শনাক্ত হয়েছে।
ঢাকায় রোগী শনাক্ত হওয়া এলাকাগুলো হলো: আদাবর, আগারগাঁও, আরমানিটোলা, আশকোনা, আজিমপুর, বাবুবাজার, বাড্ডা, বেইলি রোড, বনানী, বংশাল, বানিয়ানগর, বাসাবো, বসুন্ধরা, বেগুনবাড়ি, বেগমবাজার, বেড়িবাঁধ, বকশিবাজার, বসিলা, বুয়েট এলাকা, সেন্ট্রাল রোড, চানখাঁরপুল, চকবাজার, ঢাকেশ্বরী, ধানমন্ডি, ধোলাইখাল, দয়াগঞ্জ, ইস্কাটন, ফরিদবাগ, ফার্মগেট, গেন্ডারিয়া, গোপীবাগ, গ্রিন রোড, গুলিস্তান, গুলশান, হাতিরঝিল, হাতিরপুল, হাজারিবাগ, ইসলামপুর, জেলগেট, যাত্রাবাড়ী, জিগাতলা, জুরাইন, কল্যাণপুর , কামরাঙ্গীরচর, কাজীপাড়া, কারওয়ান বাজার, কচুক্ষেত, খিলগাঁও, কদমতলী, কোতোয়ালি, কুড়িল, লালবাগ, লক্ষ্মীবাজার, মালিবাগ, মানিকদী, মাতুয়াইল মীর হাজিরবাগ, মিরপুর-১, মিরপুর-৬, মিরপুর-১০, মিরপুর-১১, মিরপুর-১২, মিরপুর-১৩, মিরপুর-১৪, মিটফোর্ড, মগবাজার, মহাখালী, মোহাম্মদপুর, মতিঝিল, মুগদা, নওয়াবপুর, নারিন্দা, নাখালপাড়া, নিকুঞ্জ, পীরেরবাগ, পুরানা পল্টন, রাজারবাগ, রামপুরা, রমনা, রায়েরবাগ, রায়েরবাজার, সবুজবাগ, সায়েদাবাদ, সায়েন্স ল্যাব, শাহ আলীবাগ, শাহবাগ, শাঁখারী বাজার, শান্তিবাগ, শ্যামপুর, শান্তিনগর, শ্যামলী, শেওড়াপাড়া, শেখেরটেক, সোয়ারীঘাট, সিদ্ধেশ্বরী, শনির আখড়া, সূত্রাপুর তেজগাঁও, তেজতুরী বাজার, টোলারবাগ, উর্দুরোড, উত্তরা, ভাটারা ও ওয়ারি।


",https://www.prothomalo.com/bangladesh/article/1651223,"
১৬ এপ্রিল ২০২০, ১৯:৫৯

							আপডেট:
১৬ এপ্রিল ২০২০, ২০:২৪",Real
করোনায় ১১ দেশে ২২৭ বাংলাদেশির মৃত্যু,"

বিশ্বের ১১টি দেশে এখন পর্যন্ত করোনাভাইরাসে আক্রান্ত হয়ে ২২৭ জন বাংলাদেশি মারা গেছেন। 
সবশেষ তথ্য অনুযায়ী, যুক্তরাষ্ট্রে ১৪২ জন, যুক্তরাজ্যে ৫২, সৌদি আরবে ১০ জন, ইতালিতে ৬ জন, স্পেনে ৫ জন, কানাডায় ও কাতারে ৪ জন করে এবং সুইডেন, সংযুক্ত আরব আমিরাত, লিবিয়া ও গাম্বিয়ায় ১ জন করে মারা গেছেন।
যুক্তরাষ্ট্রের নিউইয়র্কে গত ২৪ ঘণ্টায় আরও পাঁচ বাংলাদেশি করোনাভাইরাসে আক্রান্ত হয়ে মারা গেছেন। এ নিয়ে যুক্তরাষ্ট্রে এখন পর্যন্ত ১৪২ জন প্রাণ হারালেন। এ ছাড়া দেশটিতে কয়েক শ বাংলাদেশি করোনাভাইরাসে আক্রান্ত হয়েছেন বলে জানা গেছে। আক্রান্ত বাংলাদেশিদের সংখ্যা কেউ নিশ্চিত করে বলতে পারছেন না।
এদিকে সিঙ্গাপুর ও কাতারের স্বাস্থ্য মন্ত্রণালয়ের তথ্য অনুযায়ী, দুই দেশেই করোনাভাইরাসে বাংলাদেশের নাগরিকদের আক্রান্ত হওয়ার সংখ্যা বাড়ছে।
দক্ষিণ-পূর্ব এশিয়ার দেশ সিঙ্গাপুরে করোনাভাইরাসের সংক্রমণ বাড়ছে। এতে আক্রান্ত হচ্ছেন স্থানীয় ও বিদেশি নাগরিক। সিঙ্গাপুরের স্বাস্থ্য মন্ত্রণালয়ের ওয়েবসাইটের গত বুধবারের তথ্য অনুযায়ী সবশেষ ৪৪৭ জন নতুন করে করোনাভাইরাসে আক্রান্ত হয়েছেন। নতুন করে আক্রান্তদের মধ্যে বাংলাদেশের নাগরিক ২৫৬ জন। সব মিলিয়ে এ পর্যন্ত সিঙ্গাপুরে ১ হাজার ৩১২ জন বাংলাদেশি করোনাভাইরাসে আক্রান্ত।
সিঙ্গাপুরের পর মধ্যপ্রাচ্যের দেশ কাতারেও বাংলাদেশের নাগরিকদের মধ্যে করোনাভাইরাসের সংক্রমণ বাড়ছে। কাতারে বাংলাদেশের রাষ্ট্রদূত আশুদ আহমেদ গতকাল প্রথম আলোকে বলেন, ‘৭ এপ্রিল পর্যন্ত ৫০০–এর মতো বাংলাদেশি করেনাভাইরাসে আক্রান্ত বলে দেশটির স্বাস্থ্য মন্ত্রণালয় থেকে জেনেছিলাম। গত এক সপ্তাহে নতুন কোনো পরিসংখ্যান জানায়নি। ধারণা করি সংখ্যাটা বেড়ে এখন আট থেকে নয় শ হতে পারে।’
তিনি জানান, কাতারে করোনাভাইরাসের সংক্রমণে এখন পর্যন্ত সাতজন মারা গেছেন। তাঁদের মধ্যে চারজন বাংলাদেশের নাগরিক।
সৌদি আরবে কূটনীতিক ও প্রবাসী বাংলাদেশিদের সূত্রে জানা গেছে, দেশটিতে এখন পর্যন্ত ১০ জনের বেশি বাংলাদেশি মারা গেছেন। আর আক্রান্তের সংখ্যা কয়েক শ হতে পারে। যদিও বাংলাদেশ মিশন থেকে ঢাকায় পাঠানো প্রতিবেদনে আক্রান্তের সংখ্যা ৮২ বলা হয়েছে।
এদিকে স্পেনে করোনাভাইরাসে আক্রান্ত হয়ে এখন পর্যন্ত পাঁচজন বাংলাদেশির মৃত্যুর খবর পাওয়া গেছে। এ ছাড়া দেশটিতে ১২৫ জনের বেশি করোনাভাইরাসে আক্রান্ত হয়েছেন।


",https://www.prothomalo.com/bangladesh/article/1651222,"
১৬ এপ্রিল ২০২০, ১৯:৩৬

							আপডেট:
১৬ এপ্রিল ২০২০, ২২:১৮",Real
কোহলিদের ‘বন্দী’ বানাতে ৩৬০ কোটি টাকার হোটেল,"


অস্ট্রেলিয়া সফর করতে চাইলে সেখানে পৌঁছে ১৪ দিন কোয়ারেন্টাইনে থাকতে হবে ভারতীয়দের। কোহলিদের কোয়ারেন্টাইনে রাখার জন্য অ্যাডিলেডের বিশেষ এক হোটেলের নাম প্রস্তাব করা হয়েছে
নভেম্বরে ভারতকে ঘরের মাঠে পেতে এখন থেকেই প্রস্তুত অস্ট্রেলিয়া। অস্ট্রেলীয় সংবাদমাধ্যম থেকে জানা গেছে, ফাঁকা মাঠে হলেও স্বাগতিকেরা চার ম্যাচের টেস্ট সিরিজটি আয়োজন করতে চায়।
করোনাভাইরাসের ঝুঁকি থেকে ভারতীয়দের রক্ষা করতে বিশেষ ব্যবস্থা দিতে প্রস্তুত অ্যাডিলেডের একটি হোটেল। অস্ট্রেলিয়ায় পা রাখার পর ১৪ দিনের সতর্কতামূলক কোয়ারেন্টাইনে থাকতে হবে কোহলিদের। অ্যাডিলেডের নতুন হোটেলই হতে পারে ভারতীয়দের ‘কোয়ারেন্টাইন।’
দক্ষিণ অস্ট্রেলিয়া ক্রিকেট সংস্থার প্রধান কিথ ব্রডশ ক্রিকেট অস্ট্রেলিয়ার প্রধান কেভিন রবার্টসকে অস্ট্রেলিয়া সফরের সময় কোহলিদের থাকার জন্য নতুন হোটেলটি ব্যবহারের প্রস্তাব দেন। হোটেলটি তৈরিতে খরচ হয়েছে ৪ কোটি ২০ লাখ ডলার বা ৩৬০ কোটি টাকা। অস্ট্রেলীয় সংবাদমাধ্যমে বলা হয়েছে, ‘ক্যাঙারু আইল্যান্ড ও রটনেস্ট আইল্যান্ডে সফরকারী দলের আলাদা থাকার ব্যবস্থা থাকবে।’
হোটেলটি ১৩৮ কক্ষের। আগামী সেপ্টেম্বরে হোটেলটি উদ্বোধন করা হবে। হোটেলে ‘বন্দী’ থাকা অবস্থায়ও ক্রিকেটারদের অনুশীলনের ব্যবস্থা থাকবে। আর স্বাস্থ্যসম্মত খাবার তো আছেই।
এত কষ্ট করেও ভারতকে আতিথ্য দেওয়ার এমন চেষ্টার কারণ আছে। নভেম্বরের ভারত-অস্ট্রেলিয়া সিরিজ থেকে ৩০ কোটি ডলার আয়ের আশা করছে ক্রিকেট অস্ট্রেলিয়া। বোঝাই যাচ্ছে বিশ্ব ক্রিকেটে এক নম্বর টেস্ট দল ভারতের কদর এখন কতটা বেশি।


",https://www.prothomalo.com/bangladesh/article/1651221,"
১৬ এপ্রিল ২০২০, ১৯:৫১

							আপডেট:
১৬ এপ্রিল ২০২০, ১৯:৫৪",Real
"ব্যাংকের আরও শাখা খোলা থাকবে, চলবে ঋণ বিতরণও","

করোনাভাইরাসের প্রকোপের কারণে সরকারি ছুটির মধ্যে সীমিত আকারে ব্যাংক–সেবা চালু আছে। এখন বাংলাদেশ ব্যাংক নির্দেশনা দিয়েছে, ব্যাংকিং লেনদেন চালু রাখতে হবে সকাল ১০টা থেকে বেলা ১টা পর্যন্ত। প্রতিটি জেলা শহরে কমপক্ষে একটি করে শাখা ও পোশাকশিল্প এলাকার সব শাখা খোলা রাখতে হবে। লকডাউন এলাকারও একটি শাখা খোলা রাখতে হবে। পাশাপাশি এসব শাখায় এখন ঋণ মঞ্জুরি ও ঋণ বিতরণ কার্যক্রম চালু থাকবে।
এর ফলে ব্যাংকগুলোকে আরও বেশি শাখা খোলা রাখতে হবে এবং কর্মকর্তাদের আরও বেশি সময় সেবায় নিয়োজিত রাখতে হবে। বাংলাদেশ ব্যাংক আজ বৃহস্পতিবার এ নির্দেশনা জারি করেছে, যা আগামী রোববার থেকে কার্যকর হবে। আজ বৃহস্পতিবার দুপুর সাড়ে ১২টা পর্যন্ত লেনদেন চালু ছিল। ছিল না ঋণ–সংক্রান্ত কোনো কার্যক্রম। আর বেসরকারি ব্যাংক বেশি শাখা খোলাও রাখেনি।
বাংলাদেশ ব্যাংক তার নির্দেশনায় বলেছে, অনলাইন–সুবিধা আছে, এমন ব্যাংকের শাখা দূরত্ব বিবেচনা করে খোলা রাখতে হবে। প্রতিটি জেলা সদর অথবা জেলার গুরুত্বপূর্ণ স্থানে অবস্থিত শাখার একটি খোলা রাখতে হবে। মহানগর ও বিভাগীয় শহরে সব এবং গুরুত্বপূর্ণ জরুরি বৈদেশিক লেনদেনের জন্য নির্ধারিত শাখা রাখতে হবে। এ ছাড়া পোশাকশিল্প এলাকায় অবস্থিত সব ব্যাংকের সব শাখা খোলা রাখতে হবে।
পাশাপাশি সমুদ্র, স্থল ও বিমানবন্দর এলাকায় অবস্থিত ব্যাংকের শাখাকে স্থানীয় প্রশাসনের সঙ্গে আলোচনা করে খোলা রাখার ব্যবস্থা করতে হবে। এ ছাড়া যেসব জেলা–উপজেলাকে লকডাউন ঘোষণা করা হয়েছে, ওই এলাকায় কমপক্ষে প্রতিটি ব্যাংকের একটি শাখা খোলা রাখতে হবে। সেখানে ব্যাংক কর্মকর্তাদের যাতায়াত নির্বিঘ্ন করার জন্য স্থানীয় প্রশাসনকে অবহিত করে ব্যবস্থা নিতে হবে।
খোলা থাকা শাখায় কী কী সেবা প্রদান করা যাবে, তা–ও সুনির্দিষ্ট করে দিয়েছে বাংলাদেশ ব্যাংক। সেবাগুলোর মধ্যে রয়েছে চেকের মাধ্যমে অথবা নগদ অর্থ জমা, অর্থ উত্তোলন, পোশাকশ্রমিকদের বেতন-ভাতা প্রদান, ঋণ মঞ্জুর ও বিতরণ। এ ছাড়া বিভিন্ন প্রকার জাতীয় সঞ্চয়পত্রের মেয়াদপূর্তির অর্থ পরিশোধ, প্রতি মাসের অর্থ উত্তোলন চালু থাকবে। বাংলাদেশ ব্যাংকের মাধ্যমে নিষ্পত্তি হয় এমন সব সুবিধাও চালু রাখতে হবে ব্যাংকগুলোকে।
ব্যাংক খোলা রাখার ক্ষেত্রে বিশ্ব স্বাস্থ্য সংস্থা কর্তৃক প্রণীত সামাজিক দূরত্ব বজায় রাখা–সংক্রান্ত নীতিমালা পালন করতে হবে। এটিএম কার্ডের মাধ্যমে লেনদেনের সুবিধার জন্য বুথে পর্যাপ্ত অর্থ রাখতে বলা হয়েছে। এর আগে সোনালী, অগ্রণী, জনতা, রূপালী, বাংলাদেশ কৃষি ও রাজশাহী কৃষি উন্নয়ন ব্যাংককে সব শাখা খোলা রাখার যে নির্দেশনা দেওয়া হয়েছিল, তা বহাল থাকবে বলে জানিয়েছে কেন্দ্রীয় ব্যাংক।
ব্যাংক কর্মকর্তাদের ঝুঁকি বিবেচনায় ইতিমধ্যে বিশেষ ভাতা চালু হয়েছে। দায়িত্ব পালন করতে গিয়ে করোনায় আক্রান্ত হলে এবং মারা গেলে বিশেষ স্বাস্থ্যবিমা দেওয়ার নির্দেশ দিয়েছে বাংলাদেশ ব্যাংক।


",https://www.prothomalo.com/bangladesh/article/1651220,"
১৬ এপ্রিল ২০২০, ১৯:৫২

							আপডেট:
১৬ এপ্রিল ২০২০, ১৯:৫৩",Real
রিয়াদে বাংলাদেশিদের মধ্যে খাদ্যসামগ্রী বিতরণ শুরু,"

সৌদি আরবের রাজধানী রিয়াদে দূতাবাসের উদ্যোগে অভিবাসী বাংলাদেশিদের মধ্যে খাদ্য বিতরণ শুরু হয়েছে। করোনাভাইরাসের প্রাদুর্ভাবের কারণে সৌদি আরবে কারফিউ শুরু হয়েছে গত ২৩ মার্চ থেকে। কারফিউর কারণে অভিবাসী বাংলাদেশিদের অনেকেই অর্থনৈতিক সংকটে পড়েছেন। এ পরিপ্রেক্ষিতে বাংলাদেশ সরকারের সহায়তার অংশ হিসেবে দূতাবাস প্রবাসী বাংলাদেশিদের ফুড বাস্কেট বিতরণ কর্মসূচি গ্রহণ করেছে।
রিয়াদের সমস্যাগ্রস্ত বাংলাদেশি অভিবাসীদের জন্য রাষ্ট্রদূতের নির্দেশক্রমে দূতাবাসের উদ্যোগে ফুড বাস্কেট বিতরণ শুরু হয়েছে ১৩ এপ্রিল থেকে। সকালে রিয়াদের বাথা এলাকায় ১০ জন অভিবাসী বাংলাদেশির হাতে এ ফুড বাস্কেট তুলে দেওয়া হয়।
এ কার্যক্রম পরিচালনার পরিপ্রেক্ষিতে রাষ্ট্রদূত গোলাম মসীহ বলেন, ‘সৌদি আরবে প্রায় ২১ লাখ বাংলাদেশি বিভিন্ন পেশায় নিয়োজিত রয়েছেন। প্রধানমন্ত্রী শেখ হাসিনার নির্দেশ মোতাবেক আমরা বর্তমান পরিস্থিতিতে অভিবাসী বাংলাদেশিদের জন্য খাদ্য বিতরণ কার্যক্রম শুরু করেছি। অর্থনৈতিক সংকটে পড়া অভিবাসী বাংলাদেশিদের সহায়তার জন্য তালিকা তৈরি করছি। তালিকা মোতাবেক অভিবাসী বাংলাদেশিদের কাছে ফুড বাস্কেট পৌঁছে দেওয়া হবে। এ ফুড বাস্কেটে রয়েছে ৫ কেজি চাল, ২ কেজি আলু, ২ কেজি পেঁয়াজ, ১ কেজি ডাল, ১.৫ লিটার তেল, লবণ ও সাবান।’ এ খাদ্য বিতরণের ফলে বিপদগ্রস্ত প্রবাসী বাংলাদেশিরা উপকৃত হবেন বলে তিনি আশা প্রকাশ করেন। দূতাবাসের পক্ষ থেকে তিন হাজার ফুড বাস্কেট বিতরণের উদ্যোগ গ্রহণ করা হয়েছে বলে রাষ্ট্রদূত জানান। পর্যায়ক্রমে সৌদি আরবের অন্যান্য স্থানেও আরও ফুড বাস্কেট বিতরণ করা হবে বলে তিনি জানান।
রাষ্ট্রদূত বলেন, বর্তমান পরিস্থিতিতে যেন কোনো বাংলাদেশি অভিবাসী চাকরিচ্যুত না হন, এ জন্য বিভিন্ন কোম্পানির সঙ্গে সার্বক্ষণিক যোগাযোগ অব্যাহত রয়েছে। তিনি অভিবাসী বাংলাদেশিদের কারফিউ চলাকালীন সৌদি আরবের আইনকানুন মেনে চলার জন্য আহ্বান জানান। করোনাভাইরাস বিস্তার রোধে সব বাংলাদেশি অভিবাসীকে সতর্কতা বজায় রাখার আহ্বান জানান রাষ্ট্রদূত।শ্রম কাউন্সেলর মেহেদী হাসান ও প্রথম সচিব (প্রেস) মোহাম্মদ ফখরুল ইসলাম খাদ্য বিতরণ কার্যক্রমে উপস্থিত ছিলেন। দূতাবাসের কর্মকর্তারা পর্যায়ক্রমে রিয়াদে এ ফুড বাস্কেট বিতরণ করবেন। অভিবাসী বাংলাদেশিরা খাদ্যসহায়তা পেয়ে প্রধানমন্ত্রী শেখ হাসিনার প্রতি বিশেষ ধন্যবাদ ও কৃতজ্ঞতা প্রকাশ করেন।
এর আগে দূতাবাসের এক বিজ্ঞপ্তিতে কোনো প্রবাসী বাংলাদেশি যদি চরম খাদ্যাভাবে পড়েন এবং বেতন না পান, সে ক্ষেত্রে দূতাবাসের ই–মেইলে অথবা হোয়াটস অ্যাপে তথ্য প্রদানের অনুরোধ করা হয়। এ ছাড়া দূতাবাসে যেকোনো প্রয়োজনে যোগাযোগের জন্য সার্বক্ষণিক হটলাইন চালু করা হয়েছে। বিজ্ঞপ্তি
আরও পড়ুন: করোনায় অসহায় সৌদিপ্রবাসীদের পাশে সরকার


",https://www.prothomalo.com/bangladesh/article/1651219,"
১৬ এপ্রিল ২০২০, ১৯:৪৬

							আপডেট:
১৬ এপ্রিল ২০২০, ১৯:৫১",Real
হ্যাশট্যাগ লাভ ইউ নিউইয়র্ক,"

যখন এই লেখাটি লিখছি তখন চারপাশ ঘন অন্ধকারে ঢেকে আছে। ঘরের জানালা দিয়ে বাইরে তাকাতেও যেন ভয়। অন্ধকার কখনো এত তীব্র হয়, দেখিনি! রাতের এই সময়টাতেও অনেক মানুষের আনাগোনা থাকার কথা। কিন্তু যখন লেখাটি লিখছি, তখন যেন কোথাও কেউ নেই। কেবল হঠাৎ বুকের মধ্যে কাঁপন তুলে দু-একটি অ্যাম্বুলেন্সের যাওয়া-আসার শব্দ কানে আসছে। বাইরের অন্ধকার এমনি, যেন চোখ খুলে রাখা কিংবা বন্ধ রাখা দুটিই সমান।
এমন পরিস্থিতিতে হঠাৎ করেই কেন জানি আর ‘ভয়’ লাগছে না। বরং চিৎকার করে বলতে ইচ্ছে করছে ‘ভালোবাসি নিউইয়র্ক’ তবুও ভালোবাসি প্রাণের শহর। এই শহরে, এই মৃত্যু উপত্যকায় এখন আমার বসবাস। জানি, রহস্যময় একটি ভাইরাস থামিয়ে দিয়েছে নিউইয়র্কের প্রাণচঞ্চল জনজীবন। এ যেন এক রূপকথার গল্প। বাস্তবে এর আগে যা দেখা হয়নি কখনো। পৃথিবীর রাজধানী বলা হয় যে নিউইয়র্ককে, যে শহর মানুষে মানুষে ঠাসা, পৃথিবীর প্রতিটি দেশের অন্তত একজন হলেও মানুষের বাস যে শহরে; সেই শহর হঠাৎ করে এমন নীরব নিথর হয়ে গেল! ভাবতে অদ্ভুত লাগে।
নিয়ন আলোয় ভুতুড়ে এক একটি রাস্তা। সভ্যতার সমৃদ্ধির উজ্জ্বলতম সময়েও এমন চিত্র যেন কল্পনার বাইরে। কেবল মানুষের মৃত্যুর মিছিল। মানুষকে সমাহিত করার জন্য এমনকি খুঁড়তে হচ্ছে গণকবরও। গ্যাসের হার্ট আইল্যান্ডে খোঁড়া গণকবরে নামানো হচ্ছে সারি সারি লাশের কফিন। কারণ, করোনাভাইরাসে সংক্রমিত এবং মৃত মানুষের সংখ্যা প্রতিনিয়ত বাড়ছে এই শহরে। অবস্থা এমন যে, গোটা যুক্তরাষ্ট্রে মারা যাওয়া ব্যক্তিদের অর্ধেকই নিউইয়র্কের মানুষ। মারা যাচ্ছে সব দেশি। সবাই আমেরিকান। করোনা কোন রাজা-উজির-ভৃত্য চেনে না। কার শরীরের কী রঙ, করোনা চেনে না। মারা যাচ্ছে প্রবাসী প্রিয় ভাইটি; মারা যাচ্ছে অন্য কোন আমেরিকান; হয়তো তারও এই শহরটাকে নিয়ে গর্বের শেষ ছিল না।
বিপুলসংখ্যক মানুষকে একসঙ্গে স্বাস্থ্যসেবা দিতে হয়, এমন দৃশ্য পৃথিবীর কোথাও চেনা নয়। অদৃশ্য আততায়ীর বিরুদ্ধে এ এক অন্য লড়াই। অসংখ্য ডাক্তার, নার্স অবসর ভেঙে এগিয়ে এসেছেন। অন্য স্টেট থেকে বিমান বোঝাই করে অনেক ডাক্তার ও নার্স আসছেন নিউইয়র্কের পাশে দাঁড়াতে। আর এটাই তো আমেরিকার সৌন্দর্য!
যাদের বাইরে না গেলে চলে, নিয়ম মেনে তারা নিজেদের বন্দী রাখছেন এই শহরে। যারা বের হচ্ছেন, এমন দুর্যোগে তারা ঠিকই রাস্তায় নিয়মের মধ্যেই গাড়ি চালাচ্ছেন। কোন অঘটনে এখনো দ্রুত পুলিশ চলে আসছে। দূরত্ব মেনে লম্বা লাইনে দাঁড়িয়ে মুখ ঢেকে প্রয়োজনীয় ওষুধ কিংবা খাবার কিনছেন মানুষ। আইনশৃঙ্খলা পরিস্থিতির অবনতি তো হতে দেখিনি এখনো। কেউ তো কারও খাবার ছিনিয়ে নিচ্ছে না! প্রতিটি মানুষ হৃদয় দিয়ে এই লড়াইয়ে যুক্ত। ‘প্রস্তুতির’ অভাবের শুরুর দিককার অভিযোগ কাটিয়ে উঠে, প্রশাসনও চেষ্টা চালাচ্ছে। জীবন বাঁচানোর এই যুদ্ধে সবাই আছে।
করোনা রোগীতে ভর্তি হাসপাতালগুলো। সাধারণ অন্য জরুরি চিকিৎসায় নগরের মানুষ কী করবে, বিনা চিকিৎসায় মারা যাবে! তাতো হতে পারে না। তাই ছুটে এসেছে জাহাজ হসপিটাল ইউএসএনএস কমফোর্ট। পৃথিবী বিখ্যাত জ্যাকব জেভিট কনভেনশন সেন্টার হয়ে গেছে হাসপাতাল। মনোরম সেন্ট্রাল পার্কে গেলেও দেখবেন চিকিৎসা দেওয়ার সব ব্যবস্থা সেখানে করা হয়েছে।
চিকিৎসা সামগ্রীর অপ্রতুলতা আছে। ঘাতকের চরিত্র ও চিকিৎসা এখনো জানা নেই। এরপরও ডাক্তার ও স্বাস্থ্যকর্মীরা জানবাজি রেখে লড়াই চালিয়ে যাচ্ছেন। কারও মধ্যে পালিয়ে যাওয়ার কোন তাড়া নেই। এত এত লাশের মিছিলে এরপরও তারা দাঁড়িয়ে আছেন। পরম মমতা আর আত্মবিশ্বাসের ছোঁয়ায় তারা যেন বলছেন, ‘এই মৃত্যুপুরীতে তুমি তো একা নও’।
আমেরিকার সেনাবাহিনী, পুলিশ, জরুরি সেবাদানকারী মানুষগুলো জীবনকে সংশয়ে ফেলে দিনরাত কাজ করছেন। তাদের মধ্যে অনেকে প্রাণ হারিয়েছেন। তবুও কারও মধ্যে দেশপ্রেম ও মানবপ্রেমের এতটুকু ঘাটতি দেখছি না। এমনকি যে মানুষগুলোর প্রতিদিনের আবর্জনা নিয়ে যাওয়ার কথা, দায়িত্ব ভুলছেন না তারাও। ধনী মানুষ, করপোরেট প্রতিষ্ঠানগুলো হাত গুটিয়ে বসে নেই। বিজ্ঞানীরা প্রতিষেধক ও ওষুধ তৈরির প্রাণান্ত চেষ্টায় আছেন।
অনেক ডাক্তার ও স্বাস্থ্যকর্মীও আক্রান্ত হয়ে পড়ছেন। মারাও যাচ্ছেন। কর্নেলিয়া গ্রিগস নামে নিউইয়র্কের একটি হাসপাতালের একজন চিকিৎসক তার অবুঝ সন্তানদের উদ্দেশ্যে কয়েক দিন আগে একটি টুইট করেছেন। অত্যন্ত আবেগঘন ভাষায় তিনি লিখেছেন, ‘যদি আমার সন্তানেরা আমাকে হারায়, তাহলে অন্তত বড় হয়ে তারা জানবে, তাদের মা মানুষকে বাঁচানোর সর্বোচ্চ চেষ্টা করেছেন’।
ডা. গ্রিগস চোখে জল এসে গেল। বারবার এই জলে ভেজা চোখ দুটো ঝাপসা হয়ে আসছে। আপনারা আছেন। অসংখ্য মানুষ মারা যাচ্ছে জেনেও, আমি মনোবল হারাতে চাই না। যুদ্ধ তো চলছে! হারি-জিতি, ‘তবুও নিউইয়র্ক তোমাকেই ভালোবাসি’। এখনো বেঁচে আছি এই শহরে। সামনে অনিশ্চয়তা। এই শহরটি বেঁচে যাবে, এমন আশায় লড়ছে। সেই লড়াইয়ে আমিও আছি। আছে আমার ছোট্ট পরিবার। সবার প্রতি আহ্বান, মৃত্যুপুরীতে পরিণত হওয়া নিউইয়র্কের প্রতি চলুন ভালোবাসার প্রকাশ ঘটাই। যারা লড়ছেন, যারা আক্রান্ত, যারা ঘরে বন্দী; সবার প্রতি ভালোবাসা জানিয়ে, সবার মনে সাহস জোগাতে, ফেসবুকে একযোগে ‘হ্যাশট্যাগ লাভ ইউ নিউইয়র্ক’ (#LoveYouNewYork) লিখি। আমার আহ্বানে এরই মধ্যে অনেকে এগিয়ে এসেছেন। লিখতে শুরু করেছেন। আপনিও লিখুন। চলুন মানুষের পাশে দাঁড়াই, মানবতার পাশে দাঁড়াই। চলুন নিউইয়র্কের পাশে দাঁড়াই। এটা প্রতীকী। আসলে চলুন দাঁড়াই গোটা পৃথিবীর পাশে।


",https://www.prothomalo.com/bangladesh/article/1651218,"
১৬ এপ্রিল ২০২০, ১৯:৩৭

							আপডেট:
১৬ এপ্রিল ২০২০, ১৯:৪০",Real
চট্টগ্রামে আইসোলেশনে থাকা যুবকের মৃত্যু,"

চট্টগ্রাম জেনারেল হাসপাতালের আইসোলেশনে চিকিৎসাধীন বাঁশখালীর এক যুবকের মৃত্যু হয়েছে। বৃহস্পতিবার ভোরে তিনি মারা যান।
তিনি চট্টগ্রামের বাঁশখালী উপজেলার চেচুরিয়া গ্রামের বাসিন্দা। দীর্ঘদিন কিডনিসহ বিভিন্ন রোগে ভুগছিলেন। বুধবার তাকে হাসপাতালে ভর্তি করা হয়। বুধবারই তার নমুনা পরীক্ষার জন্য পাঠানো হয়।
চটগ্রাম জেনারেল হাসপাতালের তত্ত্বাবধায়ক অসীম কুমার নাথ প্রথম আলোকে বলেন, তার কিডনিসহ আরও কিছু সমস্যা ছিল। পাশাপাশি তিনি জ্বরে ভুগছিলেন। আজ সকালে মারা যান। নমুনা পরীক্ষার ফল কী আসে সেটা দেখে বলা যাবে করোনা হয়েছিল কিনা।
ইতোমধ্যে চট্টগ্রামে ৩২ জন করোনাভাইরাস আক্রান্ত রোগী শনাক্ত হয়েছেন। এরমধ্যে শিশুসহ চারজন মারা গেছেন। আক্রান্তদের মধ্যে পুলিশ, গার্মেন্টস শ্রমিকও রয়েছেন। চট্টগ্রাাম জেনারেল হাসপাতালের আইসোলেশনে ১৭জন করোনা পজিটিভসহ মোট ২২জন রোগী রয়েছেন।


",https://www.prothomalo.com/bangladesh/article/1651217,"
১৬ এপ্রিল ২০২০, ১৯:৩৪

							আপডেট:
১৬ এপ্রিল ২০২০, ১৯:৩৬",Real
বোশেখ এলেও,"


নদীর ওপার বোনের বাড়িনিত্য আসা–যাওয়াবোশেখ এলেই নতুন শাড়িসাথে মিষ্টি খাওয়া।
ছোট্ট খুকি বেশ সেজেছেযাবে ফুফির বাড়িবটতলার ওই মেলায় গিয়েকিনবে মাটির হাড়ি।
বোশেখ এলেও বাজবে না গানবাউল জারি–সারিপান্তা ভাতে একটু আমেজথাকবে সবার বাড়ি।
বটতলার ওই মেলা এখনবসবে না তো আরএমন কথা শুনে খুকিরমন হয়েছে ভার।
লোকপ্রশাসন বিভাগ, বেগম রোকেয়া বিশ্ববিদ্যালয়


",https://www.prothomalo.com/bangladesh/article/1651216,"
১৬ এপ্রিল ২০২০, ১৮:০৩

							আপডেট:
১৬ এপ্রিল ২০২০, ১৯:৩৫",Real
প্রতিদিন ৬০০০ জনকে খাবার দিচ্ছে ডিএমপি,"

করোনা সংক্রমণের মধ্যে রাজধানীতে ঘরে বন্দি প্রায় ছয় হাজার নিম্ন আয়ের মানুষকে প্রতিদিন একবেলা করে খাবার দিচ্ছে ঢাকা মহানগর পুলিশ। এই খাবারের জন্য কাউকে কোথাও লাইন দিতে হয় না। পুলিশের গাড়িই বাড়ি বাড়ি গিয়ে রান্না করা খাবার পৌঁছে দিয়ে আসে।ঢাকা মহানগর পুলিশের যুগ্ম কমিশনার শাহ মিজান শাফিউর রহমান প্রথম আলোকে বলেন, খাবারের পদ বলতে থাকে জনপ্রতি একটি করে ডিম ও কিছু খিচুড়ি। আবার কোনো কোনো দিন সহজে রান্না ও বিতরণ করা যায় এমন খাবারও দেওয়া হয়। এসব খাবার রান্না করা হয় রাজারবাগ পুলিশ লাইন ও পিওএম–এর (দাঙ্গা দমন বিভাগ) হেঁসেলে। প্রতিদিন সকাল ১০টা থেকে সাড়ে দশটার মধ্যে খাবার প্রস্তুত করে পুলিশের গাড়িতে করে থানায় থানায় পৌছে দেওয়া হয়। কোন থানায় কত খাবার যাবে তার তালিকা আগে থেকে তৈরি করা থাকে। সেই অনুযায়ী খাবার চলে যায় থানায় থানায়। এরপর থানা পুলিশ বিভিন্ন বস্তি ও বসত বাড়িতে গিয়ে সেই খাবার পৌঁছে দিয়ে আসে। দুপুরের মধ্যে সব খাবার বিতরণ শেষ হয়ে যায়।
শাহ মিজান বলেন, এভাবে খাবার বিতরণে কাজ হয়েছে। ঘরে বসে খাবার পাওয়ার কারণে নিম্ন আয়ের মানুষ আর রাস্তায় আসছে না। বরং নিজের বাড়িতে তারা খাবারের জন্য অপেক্ষা করছেন। এতে সামাজিক দুরত্ব নিশ্চিত হচ্ছে।
এত মানুষের খাবারের টাকা কোত্থেকে আসে জানতে চাইলে যুগ্ম কমিশনার বলেন, ভিন্ন ব্যক্তি, প্রতিষ্ঠান ও সংগঠন পুলিশকে সহায়তা করছে। তারা নিজেরা খাবার বিতরণ করতে গিয়ে জটিলতায় পড়ছেন। আবার পরিস্থিতিও সামাল দিতেও পারছেন না, তার চেয়ে পুলিশকে দিয়ে দিচ্ছেন। তাতে কোনো ধরনের জটিলতা ছাড়াই দরকারি মানুষের কাছে খাবার পৌছে যাচ্ছে। থানার ভারপ্রাপ্ত কর্মকর্তারাও খুশি মনে এ কাজ করছেন। অনেক ভারপ্রাপ্ত কর্মকর্তা নিজের উদ্যোগে খাবারের পাশাপাশি দরকারি সহায়তা দিচ্ছেন।
রমনা থানার ভারপ্রাপ্ত কর্মকর্তা মনিরুল ইসলাম সেরকমই বললেন। তিনি জানালেন, প্রতিদিন ২০০ প্যাকেট রান্না করা খাবারের পাশাপাশি ৩০২টি অভাবি পরিবারে হাতে ত্রাণ সামগ্রী পৌঁছে দেয় রমনা থানা পুলিশ। মনিরুল বলেন, এই সময়ে মানুষের পাশে দাঁড়ানোর চেয়ে বড় কাজ মনে হয় আর কিছুই নেই। তিনি দরিদ্র মানুষের সহায়তায় বিত্তবানদের এগিয়ে আসার আহ্বান জানিয়ে বলেন, মানুষের সেবা করার এই সুযোগ হয়তো আর পাবেন না। এখনই সময় মানুষের পাশে দাঁড়ানোর।


",https://www.prothomalo.com/bangladesh/article/1651215,"
১৬ এপ্রিল ২০২০, ১৯:২৭

							আপডেট:
১৬ এপ্রিল ২০২০, ১৯:৩৪",Real
হাসপাতালের জন্য হেঁটে হেঁটে ৪০ লাখ পাউন্ড তুলেছেন ৯৯ বছরের প্রবীণ,"

অবসরপ্রাপ্ত বেসরকারি কর্মকর্তা টম মুরের অন্যতম পরিচয় হলো দ্বিতীয় বিশ্বযুদ্ধের সময় ব্রিটিশ সেনাবাহিনীর ক্যাপ্টেন ছিলেন তিনি। জীবনের ৯৯টা বছর পার হয়ে গেলেও এখনো মানুষের জন্য কিছু করার তাগিদ অনুভব করেন টম। সেই তাগিদ থেকে নিজের দেশের ন্যাশনাল হেলথ সার্ভিসকে (এনএইচএস) সাহায্য করতে এই বয়সে হেঁটে হেঁটে তহবিল সংগ্রহের কথা ভাবেন তিনি। কেবল ভাবা নয়, সেইমতো কাজ শুরু। এ পর্যন্ত টম মুরের সংগ্রহ ৪০ লাখ পাউন্ড। বিবিসির এক প্রতিবেদনে এ তথ্য জানানো হয়।
যুক্তরাজ্যের বেডফোর্ডশায়ারের গ্রাম মার্সটন মোরেটেইনে থাকেন টম। ৬ এপ্রিল তাঁর বাসার পেছনের বাগানে হাঁটার পরিকল্পনা নেন তিনি। শুনলে মনে হতে পারে এ আর এমন কী! তবে ৮২ ফুটের অতটুকু জায়গায় প্রতিদিন হাঁটা মোটেও সহজ নয় ৯৯ বছরের এক বৃদ্ধের জন্য। কারণ, হাঁটার জন্য একধরনের ওয়াকারের সাহায্য নিতে হয় তাঁকে। তবু অদম্য টম।
আজ বৃহস্পতিবারের মধ্যে ১০০ বার প্রদক্ষিণ করবেন ৮২ ফুটের ওই জায়গা। তবে এখানেই থামবেন না। আরও ১০০ বার প্রদক্ষিণ করতে চান তিনি। ৩০ এপ্রিল নিজের ১০০তম জন্মদিনের আগেই এই ১০০ বার পূরণ করতে চান তিনি।
ছোট মেয়ে হাননাহের উৎসাহে তহবিল গঠনের বিষয়টি মাথায় আসে টমের। সেই সঙ্গে আছে এনএইচএসের প্রতি কৃতজ্ঞতাবোধ। কারণ, স্কিন ক্যানসারসহ নানা ধরনের অসুখে চমৎকার চিকিৎসা পান তিনি। আর সেটা এনএইচএসের কাছ থেকে। হাননাহ তাঁর নামে ইনস্টাগ্রামে ফান্ড রাইজিং পেজ খুলে জাস্ট গিভিং অ্যাকাউন্ট করেন। তাঁদের প্রাথমিক লক্ষ্য ছিল এক হাজার পাউন্ড তোলার। তবে এক সপ্তাহে অ্যাকাউন্টে জমা হয়ে যায় ৪০ লাখ পাউন্ড। টম মুর যা আশা করেছিলেন, তার চেয়ে বহুগুণ বেশি অর্থ তুলতে পেরেছেন। প্রায় ১ লাখ ৭০ হাজার মানুষ সাহায্যের হাত বাড়িয়ে দিয়েছেন। আর বিপুলসংখ্যক মানুষের এই ভালোবাসায় বাবা ও মেয়ে আবেগে উদ্বেলিত।
তাঁর আবেদনে সাড়া দিয়ে এই তহবিলে ১০ লাখ পাউন্ড জমা পড়ার পর টম নিজেই বলেছিলেন, ‘এ তো অবিশ্বাস্য।’ক্যাপ্টেন টমের এই অর্থ যে দাতব্য প্রতিষ্ঠানে জমা পড়বে, তার প্রধান এলি অরটন বলেন, ‘আমাদের অনুপ্রাণিত করার জন্য আপনাকে ধন্যবাদ। আপনি রোল মডেল।’ টম ও অন্যদের তোলা অর্থ দাতব্য সংস্থাটি হাসপাতালের কর্মীদের স্বচ্ছন্দে কাজ করার জন্য। পাশাপাশি হাসপাতালফেরত রোগীদের দেখভালের জন্য কমিউনিটি গ্রুপগুলোকে সাহায্য করবে।
করোনাভইরাসে আক্রান্ত মানুষকে চিকিৎসা দিতে কয়েক মাস ধরে নিরন্তর কাজ করে যাচ্ছে যুক্তরাজ্যের জাতীয় স্বাস্থ্যসেবা সংস্থা বা এনএইচএস। প্রয়োজনীয় সরঞ্জামাদির অভাবও থামাতে পারেনি সেবকদের। এখানকার অনেক কর্মী ময়লা ফেলার ব্যাগ মাথায় দিয়েও সেবাকাজ চালিয়ে যাচ্ছেন।
টম মুর যুক্তরাজ্যের ওয়েস্ট ওয়ার্কশায়ারে জন্মগ্রহণ করেন। দ্বিতীয় বিশ্বযুদ্ধের সময় সেনাবাহিনীতে যোগ দেওয়ার আগে সিভিল ইঞ্জিনিয়ার ছিলেন। ওই সময় তিনি ভারত ও বর্মায় দায়িত্ব পালন করেন এবং ক্যাপ্টেন পদে উন্নীত হন।


",https://www.prothomalo.com/bangladesh/article/1651214,"
১৬ এপ্রিল ২০২০, ১৯:০৬

							আপডেট:
১৬ এপ্রিল ২০২০, ২১:৫৩",Real
বাজারে কেরুর ভিনেগার,"

বাংলাদেশ চিনি ও খাদ্য শিল্প করপোরেশনের প্রতিষ্ঠান কেরু অ্যান্ড কোম্পানি (বাংলাদেশ) লিমিটেড বাজারে আনল ভিনেগার। কেরুজ ভিনেগার ব্র্যান্ডের এই পণ্যটি নতুন আঙ্গিকে বাজারজাত শুরু হয়েছে বলে জানিয়েছে শিল্প মন্ত্রণালয়। 
কেরু সম্প্রতি করোনা ভাইরাস সংক্রমণ ঠেকাতে হ্যান্ড সেনিটাইজার উৎপাদন শুরু করে। পরে আনে জৈব সার, যা ব্র্যান্ড নাম সোনার দানা।
শিল্প মন্ত্রণালয় জানায়, কেরুর মূল পণ্য হচ্ছে আখ থেকে উৎপাদিত চিনি। তবে আখ থেকে চিনি আহরণের পর উপজাত (চিটাগুড়, ব্যাগাস ও প্রেসমাড) পাওয়া যায়, তা থেকে জৈব সার উৎপাদিত হয়। ভিনেগার এক ধরনের অ্যাসিটিক অ্যাসিড ও পানির মিশ্রণে তৈরি | চিনি বা ইথানলকে গাজন প্রক্রিয়ার মাধ্যমে এসিটিক এসিডে পরিণত করা হয়, যাকে সিরকা বা ভিনেগার বলা হয়। বিভিন্ন ধরনের রান্নায় ভিনেগার একটি গুরুত্বপূর্ণ উপকরণ। এ ছাড়া খাবার সংরক্ষণ, সবজি রান্না, সালাদ ড্রেসিং করা হয় ভিনেগার দিয়ে। মাছ বা মাংসের বাড়তি গন্ধ দূর করতে এটি অত্যন্ত কার্যকর।
কেরুর ব্যবস্থাপনা পরিচালক মো. আবু সাঈদ বলেন, “ কেরুতে দুই ধরনের ভিনেগার উৎপাদিত হয়। সাদা ভিনেগার ও মল্টেড ভিনেগার। ১৯৯৫-৯৬ সাল হতে কেরুর ফার্মাসিউটিক্যাল বন্ধ হয়ে যাবার পর থেকে ডিস্টিলারি সহায়ক পণ্য শাখা স্থাপন করে ভিনেগার উৎপাদন শুরু হয়। এ কারখানায় ভিনেগারের বার্ষিক উৎপাদন ক্ষমতা সর্বোচ্চ ৩০ হাজার লিটার। প্রতি ৪৫০ মিলিলিটারের বোতল ৫০ টাকা ও ৭৫০ মিলিলিটারের বোতল ৮০ টাকা দরে বিক্রি করা হচ্ছে। আবু সাঈদ আরও বলেন, খাদ্যকে জীবাণুমুক্ত করতে ভিনেগার অত্যন্ত কার্যকর। সম্প্রতি করোনা ভাইরাসের (কোভিড-১৯) সংক্রমণ ঠেকাতে বাজারে জীবাণুনাশক হ্যান্ড স্যানিটাইজারের পাশাপাশি ভিনেগারে চাহিদা বৃদ্ধি পেয়েছে। বাজার চাহিদা মেটাতে কেরু এন্ড কোম্পানি হ্যান্ড স্যানিটাইজার এবং ভিনেগারের উৎপাদন বৃদ্ধির উদ্যোগ গ্রহণ করেছে।
উল্লেখ্য, চিনি ও ডিস্টিলারি পণ্য উৎপাদনের লক্ষ্যে ১৯৩৮ সালে কেরু অ্যান্ড কোম্পানি (বাংলাদেশ) লিমিটেড প্রতিষ্ঠিত হয়।


",https://www.prothomalo.com/bangladesh/article/1651213,"
১৬ এপ্রিল ২০২০, ১৯:১৮

							আপডেট:
১৬ এপ্রিল ২০২০, ১৯:২৮",Real
চিকিৎসক–নার্সদের বাড়ি ছাড়ার কথা বললে আইনি ব্যবস্থা: দুদক চেয়ারম্যান,"

দুর্নীতি দমন কমিশনের চেয়ারম্যান (দুদক) ইকবাল মাহমুদ বলেছেন, ‘জাতির সংকটময় সময়ে যেসব বাড়ির মালিক চিকিৎসক, নার্সসহ স্বাস্থ্যকর্মীদের বাড়ি ছাড়ার কথা বলেন বা বাধ্য করেন, তাঁদের বাড়ি নির্মাণের অর্থের উৎস খুঁজে দেখবে দুদক। অবৈধ সম্পদের উৎস পেলে তাঁদের বিরুদ্ধে আইনি ব্যবস্থা নেওয়া হবে।’ সাংবাদিকদের এক প্রশ্নের জবাবে দুদক চেয়ারম্যান আজ বৃহস্পতিবার এই কথা বলেন।দুদক চেয়ারম্যান বলেন, জাতির এই সংকটময় সময়ে ডাক্তার, নার্স, ওয়ার্ডবয় এবং অন্য স্বাস্থ্যকর্মীরা জীবনের মায়া ত্যাগ করে জাতির সেবায় নিয়োজিত আছেন। তাঁদের সঙ্গে খারাপ আচরণ কিংবা কোনো প্রকার অসম্মান করা আইনগতভাবেই অপরাধ।
চিকিৎসকসহ স্বাস্থ্যকর্মীদের সঙ্গে খারাপ আচরণকারীদের বিরুদ্ধে শাস্তিমূলক ব্যবস্থা নেওয়ার কথা জানিয়ে দুদক চেয়ারম্যান বলেন, ‘আমার যতটা মনে পড়ে, দেশে বিদ্যমান সংক্রামক রোগ আইন, ২০১৮ অনুসারে এই জাতীয় আচরণ শাস্তিযোগ্য অরপরাধ। আমরা বিশ্বাস করি, কেউ যদি এই আইনের লঙ্ঘন করে, তাহলে তাদের বিরুদ্ধে সংশ্লিষ্ট আইন প্রয়োগকারী সংস্থা শাস্তিমূলক ব্যবস্থা গ্রহণ করবেন। এরপরও যদি কোনো বাড়ির মালিক স্বাস্থ্যসেবায় নিয়োজিত কোনো ব্যক্তিকে বাড়ি ছাড়ার কথা বলেন বা বাড়ি ছাড়তে বাধ্য করেন, তাহলে দুদক আইন অনুযায়ী এসব বাড়ি নির্মাণের অর্থের উৎস খুঁজে দেখবে দুদক।’
দুদক চেয়ারম্যান ইকবাল মাহমুদ বলেন, ‘অতীতেও আমরা বারবার স্মরণ করিয়ে দিয়েছি, ত্রাণকাজে দুর্নীতি করলে কঠিন পরিণতি ভোগ করতে হবে। আজও বলছি, ত্রাণকাজে অন্যায় করলে মামলা বা গ্রেপ্তারের মতো আইনি কার্যক্রম চলবে এবং দ্রুততর সময়ে চার্জশিট দাখিল করে অপরাধীদের শাস্তি নিশ্চিতকল্পে বিচারিক কর্মপ্রয়াসে দুদক সক্রিয়ভাবে সম্পৃক্ত থাকবে।’
গতকাল বুধবার ‘চিকিৎসক–স্বাস্থ্যকর্মীদের বাসা ছাড়তে বলছেন অনেক বাড়িওয়ালা’ শীর্ষক প্রতিবেদন প্রকাশ করে প্রথম আলোর অনলাইন। ওই প্রতিবেদনে বলা হয়, ‘কেবল দুজন স্বাস্থ্যকর্মী নন, ঢাকা মহানগরসহ সারা দেশের বহু চিকিৎসক, নার্স, হাসপাতালের কর্মকর্তা-কর্মচারীসহ জরুরি সেবায় নিয়োজিত পেশার মানুষ অমানবিক আচরণের শিকার হচ্ছেন।’


",https://www.prothomalo.com/bangladesh/article/1651212,"
১৬ এপ্রিল ২০২০, ১৯:২৫

							আপডেট:
১৬ এপ্রিল ২০২০, ১৯:৩৪",Real
বিভেদ ভুলে এখন ঐক্যের সময়,"

পৃথিবীর ইতিহাসে বারবার দেখা গেছে সতর্কবাণীর প্রতি অনেকেই গা করেন না। খামখেয়ালি আচরণ করে থাকেন, প্রয়োজনীয় বিষয়গুলো বাদে আশু মুনাফার দিকে বেশি গুরুত্ব দেন। সেগুলো প্রায় সময় ভয়াবহ বিপদ ডেকে আনতে পারে। পৃথিবীর অন্যতম ধনী বিল গেটস ভাইরাস দ্বারা সংক্রমণ সম্পর্কে ২০১৫ সালে ভয়াবহভাবে বিশ্বকে সতর্ক করেছিলেন। তিনি বলেছিলেন, আণবিক শক্তি বা অস্ত্র নয়, ভবিষ্যতে পৃথিবীর সবচেয়ে বড় বিপদ আসবে ভাইরাস দ্বারা সংক্রমিত হওয়ার মাধ্যমে, যার পরিণতিতে ১০ মিলিয়ন মানুষ মারা পড়তে পারে। তিনি ভবিষ্যদ্বাণী করেছিলেন জ্যোতিষীদের মতো করে নয়, বিজ্ঞানমনস্কভাবে বিশ্বের অতীতের অভিজ্ঞতা থেকে। বিভিন্ন ভাইরাসের সঙ্গে সঙ্গে ইবোলার আক্রমণ তিনি প্রত্যক্ষ করেছিলেন। তিনি দেখিয়েছেন, ইবোলা দ্বারা ভয়াবহ মহামারি ছড়িয়ে পড়ার হাত থেকে পৃথিবী রক্ষা পেয়েছে কাকতালীয় কয়েকটি সুবিধাজনক কারণে। নতুন ভাইরাসের আক্রমণে ভবিষ্যতে তেমনটা না–ও ঘটতে পারে। কিন্তু বিশ্বনেতারা ব্যাপারটাকে গুরুত্ব দেননি, এমনকি বিশ্ব স্বাস্থ্য সংস্থাও নয়।
যখন চীনে গত ডিসেম্বরে করোনাভাইরাসের আক্রমণ শুরু হলো, চীন বিশ্ব স্বাস্থ্য সংস্থাকে তা সঙ্গে সঙ্গে অবগত করে। কিন্তু বিশ্ব স্বাস্থ্য সংস্থা সেটাকে নতুন একটা খবর ছাড়া খুব বেশি ভয়াবহ কিছু মনে করেনি। বিশ্বকে এ ব্যাপারে বা নতুন করোনাভাইরাসের মহামারি সম্পর্কে প্রথম দুই মাসে বিশ্ব স্বাস্থ্য সংস্থা সেভাবে সতর্ক করেনি। বিশ্বের বহু রাষ্ট্রই এ ব্যাপারে সঠিক সিদ্ধান্ত নেওয়ার ক্ষেত্রে নিজেদের অযোগ্যতা প্রমাণ করেছে।
বাংলাদেশ যথাসময়ে সতর্ক হতে পারেনি। কয়েকজন মনীষী বলেছেন, করোনার সঙ্গে লড়তে করোনার আগে হাঁটতে হবে, পেছনে নয়। কিন্তু সবাই করোনার পেছনে হেঁটেছে। ইতিমধ্যে বাংলাদেশ মহামারির দ্বারপ্রান্তে পৌঁছে গেছে। বিভিন্ন দেশের দিকে তাকালে দেখা যাচ্ছে বাংলাদেশে সংক্রমণের হার বিভিন্ন বিপর্যস্ত দেশের চেয়ে বেশি। বিপদ শুধু করোনার আক্রমণ নয়, রয়েছে খাদ্যসংকটের আশঙ্কা। করোনার আক্রমণে যখন স্বাভাবিক জীবনযাপন প্রণালি ভেঙে পড়েছে, সবকিছুর ওপর তার প্রভাব পড়বে। যদি সংক্রমণ ছড়িয়ে পড়ে, তবে নানা রকম সংকট বাড়তেই থাকবে। সঙ্গে সঙ্গে যোগাযোগ, বিদুৎ, পানি, গ্যাস, প্রয়োজনীয় দ্রব্যের সরবরাহ সচল রাখতে হবে। বিশেষ সেবা সচল রাখতে তার সঙ্গে সংশ্লিষ্ট সবাই যেন সংক্রমণের শিকার না হয়, যেন সুরক্ষা পায়, সেদিকে বিশেষ নজর দিতে হবে।
বাংলাদেশ অর্থনীতির ভিত্তি হচ্ছে কৃষি। সারা পৃথিবীর অর্থনীতির মূল হচ্ছে কৃষি বা খাদ্য। করোনার আক্রমণের সঙ্গে সঙ্গে যদি কৃষিকাজ বন্ধ থাকে, বাইরে থেকে কৃষির জন্য প্রয়োজনীয় সামগ্রী না আনা যায়, দ্বিতীয় ভয়াবহ বিপর্যয়টি শুরু হবে। প্রায় সব রাষ্ট্রে খাদ্য উৎপাদনের ঘাটতি থাকার আশঙ্কা রয়ে গেছে এবার। ফলে বাইরে থেকে খাদ্য কিনে ঘাটতি মেটানোর সুযোগ থাকবে না। ফলে বর্তমান বিপর্যয়ের মধ্যেই কৃষিকাজ বা চাষাবাদ চালিয়ে যাওয়ার ব্যাপারে যথেষ্ট বাস্তব পদক্ষেপ নিতে হবে। বাংলাদেশে আগে যেমন কৃষকেরা বীজ উৎপাদন করতেন, এখন আর তা নয়। বীজ কিনে চাষাবাদ করা হয়। বীজ ঠিকমতো পাওয়া গেলে বিপদ আরও বাড়বে।
বিপদ যখন চরমে পৌঁছে যায়, তখন সবচেয়ে বেশি দরকার হয় মাথা ঠান্ডা রাখা। খুব সুচিন্তিতভাবে পরিকল্পনা করতে হবে। চাষাবাদের সঙ্গে যুক্ত মানুষেরা করোনাভাইরাসের আক্রমণের শিকার হলে পরিস্থিতি আরও ভয়াবহ হবে। ফলে গ্রামগুলোকে যতটা সম্ভব এই আক্রমণের হাত থেকে রক্ষা করতে হবে। সবাই মিলে আতঙ্ক না ছড়িয়ে বাস্তবতা মেনে নিয়ে এগোতে হবে। সব বিপদে উদ্ধারের একটা না একটা পথ থাকবেই। সে জন্য সবচেয়ে বেশি দরকার সমন্বিতভাবে এবং পুরো জাতির ঐক্যবদ্ধভাবে কাজ করে যাওয়া। পুরোনো কাসুন্দি বাদ দিয়ে, রাজনৈতিক দলাদলি এড়িয়ে সামগ্রিকভাবে জাতি হিসেবে কাজ করা। পুরোনো রাজনৈতিক বিভেদ ভুলে, ব্যক্তি আক্রমণকে পরিহার করে পথচলার জন্য দৃঢ় হওয়া। সন্দেহ নেই, এ রকম সময়ে সরকারকে অগ্রাধিকার দিতে হবে। দল–মত, ব্যক্তিগত পছন্দ বাদ দিয়ে প্রধানমন্ত্রীর প্রতি আস্থা স্থাপন করতে হবে। যখন করোনাভাইরাসের বিরুদ্ধে যুদ্ধ শেষ হবে, তখন প্রধানমন্ত্রীসহ সবার সমালোচনা করা যাবে। বর্তমান সময়ে সবাইকে বিরাট চাপের মধ্য দিয়ে কাজ করতে হচ্ছে, ভুল হওয়াটা স্বাভাবিক। সংকট উত্তরণে যোগ্য ব্যক্তিদের পরিকল্পনা নিয়ে কাজে ঝাঁপিয়ে পড়তে হবে। কারও না কারও নেতৃত্বে সেটা করতে হবে। বাস্তবতার জমিতে দাঁড়িয়ে প্রধানমন্ত্রী শেখ হাসিনা এখন নেতৃত্ব দেওয়ার জন্য যোগ্য ব্যক্তি। বর্তমান বিপর্যয়ে কোটি কোটি মানুষের জীবন রক্ষার জন্য দেশের বর্তমান প্রধানমন্ত্রীর ওপর নির্ভরশীল হওয়া ছাড়া আর ভিন্ন কোনো পথ নেই। প্রধানমন্ত্রীকে সহযোগিতা করার জন্য সঙ্গে থাকতে হবে গণমাধ্যমগুলোকে। গণমাধ্যম এ সময়ে মানুষকে সাহস জোগানোর এক বিরাট শক্তি। বিশেষ করে দেশের গণমাধ্যমের প্রধান ব্যক্তিত্বরা পরামর্শদাতা হিসেবে কাজ করবেন।
নিশ্চয় ভুলে গেলে চলবে না, বর্তমান পরিস্থিতি সামাল দিতে সবচেয়ে চাপ নিতে হচ্ছে প্রধানমন্ত্রীকে। পাশাপাশি সত্যিটা হলো এই যে চিকিৎসকদের মতো মানসিক চাপ আমরা কেউ নিচ্ছি না। সবাই আমরা একটা ভয়াবহ যুদ্ধে অবতীর্ণ হচ্ছি। প্রধান কাজটাই হচ্ছে রাষ্ট্রের সব সামর্থ্য, সব সম্পদ এই লড়াইয়ে নিয়োজিত করা। লড়াইয়ের জায়গা প্রধানত তিনটি। যাতে রোগ না ছড়ায়, তার জন্য সব মানুষকে গৃহবন্দী করে রাখা। যারা গৃহবন্দী থাকবে, তাদের জন্য ন্যূনতম খাবার নিশ্চিত করা। দ্বিতীয় লড়াইটা চিকিৎসা প্রদান। সেটার জন্য বিশেষজ্ঞরা রয়েছেন। সবাই মিলে সিদ্ধান্ত নেবেন। দ্রুত সেখানে নতুন নতুন অস্থায়ী হাসপাতাল করতে হবে। বিভিন্ন ভবন যেগুলো এখন কাজে লাগছে না, অস্থায়ী হাসপাতাল হিসেবে সেগুলোকে কাজে লাগাতে হবে। বিভিন্ন বিদ্যালয়কে কাজে লাগানো যেতে পারে।
মুক্তিযুদ্ধে মেলাঘর হাসপাতালের অভিজ্ঞতা ডা. জাফরুল্লাহ চৌধুরীসহ অনেকের রয়েছে। খুব দ্রুত তখন তাঁরা নার্সদের প্রশিক্ষণ দিয়েছেন। চিকিৎসকদের দায়িত্ব সেটা। করোনায় আক্রান্ত ব্যক্তিদের যতটা সম্ভব হাসপাতালে চিকিৎসা দিতে হবে, যেন তারা ঘরের ভেতর সংক্রমণ না ছড়ায়। সেখানে আর একটা বড় কাজ, টেলিভিশনের মাধ্যমে সাধারণ মানুষকে বোধগম্য ভাষায় করোনাভাইরাস সম্পর্কে বলা, সুরক্ষিত থাকার পথ দেখানো।
বাংলাদেশ একা এই বিপদ সামলে উঠতে পারবে না। কিন্তু ভিন্ন কোনো দেশের সাহায্য পাওয়া কঠিন এখন। কিন্তু তারপরও মনে হয়, দুটো দেশকে বাংলাদেশ হয়তো পাশে পাবে। দুটো দেশ হলো চীন আর জাপান। জাপান নিজে এখনো বেশ সুরক্ষিত। চীন চাইলে একাই বিরাট সহযোগিতার হাত বাড়িয়ে দিতে পারে বাংলাদেশের দিকে। বাংলাদেশকে সে জন্য দ্রুত সহযোগিতা চেয়ে এগিয়ে যেতে হবে। যারা আগে যাবে, আমার বিশ্বাস, তারাই তাদের সহযোগিতা লাভ করবে।
রাহমান চৌধুরী: প্রাবন্ধিক ও নাট্যকার।


",https://www.prothomalo.com/bangladesh/article/1651211,"
১৬ এপ্রিল ২০২০, ১৯:১৪

							আপডেট:
১৬ এপ্রিল ২০২০, ১৯:১৮",Real
কোভিড-১৯ সংক্রমণ রোধে আধুনিক প্রযুক্তি,"

কোভিড-১৯ অ্যান্টিবডি পরীক্ষা দ্বারা সংক্রমণ থেকে নিরাপদ ব্যক্তিদের শনাক্তের সহজ একটি উপায় নিয়ে এসেছে বাংলাদেশের শীর্ষস্থানীয় সফটওয়্যার রপ্তানিকারক কোম্পানি সিকিউর লিংক সার্ভিসেস (সেলিস)। সুইজারল্যান্ডভিত্তিক এ সফটওয়্যার কোম্পানি একটি অ্যাপ নিয়ে এসেছে।যেকোনো ব্যক্তি শুধুমাত্র মোবাইল নম্বর দিয়েই একটি অ্যাকাউন্ট তৈরি করতে পারবে। অ্যাকাউন্ট খোলার সঙ্গে সঙ্গেই তারা একটি ইউনিক টেস্টিং নম্বর পাবে, যা সংযুক্ত হবে তাদের শরীরের অ্যান্টিবডি পরীক্ষার ফলাফলের সঙ্গে। বিভিন্ন ডায়াগনস্টিক সেন্টারে করা পরীক্ষার ফলাফল ওই বিশেষ নম্বরের সঙ্গে যুক্ত থাকবে। এতে কোভিড-১৯ থেকে নিরাপদ ব্যক্তিদের আলাদা করে চিহ্নিত করা যাবে। জাতীয় পরিচয়পত্রের নম্বরের সহায়তা নেওয়া গেলে এটি আরও সহজ ও দ্রুত গতিতে সম্পন্ন করা যাবে।পুরো বিষয়টি দাঁড়িয়ে আছে হার্ড ইমিউনিটির তত্ত্বের ওপর। যখন একটি দেশের আনুমানিক ৬০ শতাংশ মানুষ কোনো একটি রোগের সংক্রমণ থেকে নিরাপদ হয়ে যায়, তখন রোগতত্ত্ব অনুযায়ী তাকে হার্ড ইমিউনিটি বলে। অর্থাৎ, এই পর্যায়ে রোগের সংক্রমণ এতটাই বিলম্বিত হয় যে, সেটা জনস্বাস্থ্যের জন্য আর ঝুঁকিপূর্ণ থাকে না।কোভিড-১৯ এর ক্ষেত্রে ‘হার্ড ইমিউনিটি’ পর্যায়ে পৌঁছাতে মাসখানেক বা বছরখানেক সময়ও লাগতে পারে। কার্যকরী টীকা আবিষ্কার করতে তার থেকেও বেশি সময় লাগতে পারে। এই পরিস্থিতিতে রোগটি থেকে নিরাপদ থাকা লোকেদের খুঁজে বের করা গেলে, তা রোগ প্রতিরোধে সহায়ক হতে পারে। সমাজে এমন অনেকেই আছেন, যারা অজ্ঞাতভাবেই রোগ সংক্রমণ থেকে সম্পূর্ণরূপে নিরাপদ। সংক্রমণের হার যত বাড়বে, এমন লোকের সংখ্যা ততই বাড়বে।
এই নিরাপদ ব্যক্তিদের শনাক্ত করাটা দেশের সামাজিক ও অর্থনৈতিক পরিস্থিতির জন্য অতিশয় জরুরি। এটি পরবর্তী যেকোনো বড় সংক্রমণ রোধেও কার্যকর হতে পারে। আবার এই নিরাপদ ব্যক্তিরা দেশ ও সমাজের স্বার্থে বিভিন্ন কাজে নিয়োজিত হতে পারবেন। এতে ঝুঁকিপূর্ণ মানুষদের আলাদা করা যেমন সহজ হবে, তেমনি তা রোগ প্রতিরোধেও ভূমিকা রাখবে।
এই কার্যক্রমটি সফল করতে হলে বেশ কয়েকটি বিষয়কে নিশ্চিত করতে হবে। প্রথমেই আসে জনগণের বিষয়টি, যারা নিজেদের শারীরিক অবস্থা সম্পর্কে জানতে আগ্রহী। সক্রিয় হতে হবে ডায়াগনস্টিক সেন্টারগুলোকেও। ভ্রাম্যমাণ স্টল স্থাপনের মাধ্যমে সাধারণ মানুষের শরীরের অ্যান্টিবডি পরীক্ষা করতে হবে। এ ক্ষেত্রে হাসপাতাল, রেস্তোরাঁ, অফিস, বিভিন্ন শপিংমল অথবা বিমানবন্দরের মতো জনসমাগম হয় এমন প্রতিষ্ঠানগুলোর কর্তৃপক্ষকে জোর ভূমিকা নিতে হবে। ভূমিকা নিতে হবে আইন-শৃঙ্খলা রক্ষাকারী কর্তৃপক্ষের। তারা কিউ-আর কোড ও জাতীয় পরিচয়পত্রের সমন্বয়ে অ্যান্টিবডি পরীক্ষার বৈধতা যাচাই করবেন।
অ্যাপটির সঙ্গে যুক্ত ব্যক্তি ও তাদের প্রদত্ত বিশেষ নম্বরের সঙ্গে ডায়াগনস্টিক সেন্টারে পরীক্ষার ফল জাতীয় পরিচয়পত্রের নম্বরের সঙ্গে সমন্বয় করা হবে। প্রতিটি ডায়াগনস্টিক সেন্টার একটি সমন্বিত ডাইরেক্টরিতে লগ-ইন করে প্রবেশ করতে পারবে, যেখানে তারা নিবন্ধন করা ব্যক্তিবর্গের সঙ্গে যুক্ত হতে পারবে। এ সম্পর্কে বিস্তারিত তথ্য জানা যাবে https://selise.ch— ওয়েবসাইট থেকে। বিজ্ঞপ্তি


",https://www.prothomalo.com/bangladesh/article/1651210,"
১৬ এপ্রিল ২০২০, ১৯:১১

							আপডেট:
১৬ এপ্রিল ২০২০, ১৯:১৩",Real
শ্রম ভবনের সামনে গার্মেন্ট টিইউসির বিক্ষোভ,"

রাজধানীর বিজয়নগরে শ্রম ভবনের সামনে বিক্ষোভ করেছে গার্মেন্ট শ্রমিক ট্রেড ইউনিয়ন কেন্দ্র (টিইউসি)। বিজিএমইএ কর্তৃক সব গার্মেন্ট কারখানা লে-অফ ঘোষণা, অর্ধেকের বেশি কারখানায় গত মাসের মজুরি পরিশোধ না করা এবং গত চার সপ্তাহে কমপক্ষে ৩০ হাজার শ্রমিক ছাঁটাইয়ের প্রতিবাদে আজ বৃহস্পতিবার শ্রম ভবনের সামনে এ সংক্ষিপ্ত বিক্ষোভ কর্মসূচি পালন করে গার্মেন্ট টিইউসি।
আজ বেলা ১১টায় শ্রম ভবনের ফটকে অনুষ্ঠিত বিক্ষোভ কর্মসূচিতে বক্তব্য রাখেন গার্মেন্ট টিইউসির সাধারণ সম্পাদক জলি তালুকদার। সংক্ষিপ্ত বক্তব্যে এ শ্রমিকনেতা বলেন, করোনা মহামারি একটি বৈশ্বিক দুর্যোগ। দুর্ভাগ্য যে, এই দুর্যোগের সুযোগ নিয়ে গার্মেন্ট শিল্পের মালিকেরা ব্যাপক ছাঁটাই, কারখানা লে-অফ ঘোষণা ও শ্রমিকদের মজুরি পরিশোধ না করার মধ্য দিয়ে এক নৈরাজ্যকর পরিস্থিতি সৃষ্টি করেছেন। মালিকেরা সরকারের কাছ থেকে বড় বেল-আউট আদায়ের লক্ষ্যে দর কষাকষির কৌশল হিসেবে শ্রমিকদের জিম্মি করছেন। নানান জুলুম চাপিয়ে শ্রমিকদের রাস্তায় নামতে বাধ্য করছেন মালিকেরা।’
বিক্ষোভ কর্মসূচি থেকে বলা হয়, ব্যাপক সংক্রমণ ঠেকাতে সরকার দেশব্যাপী সাধারণ ছুটি ঘোষণা করেছে। কিন্তু মালিক পক্ষ ক্রয় আদেশ স্থগিত-বাতিলসহ নানা ছুতোয় সংকটের শুরুতেই শ্রমিকদের মজুরি পরিশোধে অপারগতা প্রকাশ করে। এ পরিপ্রেক্ষিতে সরকার শ্রমিকদের মজুরি বাবদ ইতিমধ্যে ৫ হাজার কোটি টাকা প্রণোদনা ঘোষণা করেছে। তা সত্ত্বেও মালিকেরা সব কারখানা একযোগে লে-অফ ঘোষণা করেছে, যা শুধু অমানবিক নয়, ঘৃণ্য বর্বরতা।
বিক্ষোভ থেকে মহামারি মোকাবিলায় সরকার ঘোষিত সাধারণ ছুটির অধীন কারখানা বন্ধ রাখার দাবি জানানো হয়। এ ক্ষেত্রে কোনো অবস্থাতেই শ্রম আইনের ১৬ ধারা প্রয়োগ অর্থাৎ কারখানা লে-অফ ঘোষণা করা যাবে না। এ ক্ষেত্রে সরকারকে ভূমিকা নিতে হবে। এতে ব্যর্থ হলে, লে-অফের ফলে পরে যে শ্রমিক বিদ্রোহের আশঙ্কা রয়েছে, তার দায় সরকারকেই নিতে হবে।


",https://www.prothomalo.com/bangladesh/article/1651209,"
১৬ এপ্রিল ২০২০, ১৯:০৮

							আপডেট:
১৬ এপ্রিল ২০২০, ১৯:১০",Real